,links,articles
0,http://www.thekawish.com/Articles1/Altaf%20Shaikh/2004/2004/03%20Apr%2004.htm,"ملائيشيا  ۾  سنڌ  جي  ڊاڪٽرن ۽ انجنيئرن سان ملاقات  ڇنڇر  3  اپريل  2004ع ڪوالالمپور ۾ رات جي مانيءَ لاءِ  اطهر  ابڙو جي گهر پهتس  ته  ٿوري دير بعد ٽي  ٻيا  مهمان  آيا،  پروفيسر لڇمڻ تارا چند  ۽  ڊاڪٽر  شڪيل  ميمڻ،  جيڪي  هالا  جا  آهن  ۽  انهن  سان  گڏ  ٽيون نوجوان دادوءَ جو منصور شيخ  هو.  لڇمڻ  1993ع  ۾  مهراڻ  يونيورسٽيءَ مان ڪئي  ته  کيس  ملائيشيا  ۾  ٽيچنگ  جاب  ملي  ويو.  ساڻس  گڏ  سندس  هڪ  ٻيو هم ڪلاسي شڪارپور جو اجمل شاهه  به  هتي  چونڊجي  آيو ۽  ملائيشيا  جي  ۾  پروفيسر آهي،  کين  اٺ  نوَ  سال  اچي  ٿيا  آهن  ۽  ملائيشيا  ۾  خوش  آهن.  اجمل  شاهه  ڪوالالمپور کان ٻاهر  هجڻ  ڪري  پهچي  نه  سگهيو،  لڇمڻ  هتي  اچي  ۽  ڪئي.  اهڙي  طرح  ڊاڪٽر  اجمل  شاهه  پي  ايڇ  ڊي  آهي،  سندس  زال  ثريا  به  ملائيشيا  جي  ڪنهن  ڪاليج  ۾  پڙهائي  ٿي  ۽  اليڪٽرانڪس  ۾  آهي. ڊاڪٽر  شڪيل  ميمڻ  2000ع  ۾  ايل  ايم  سي  مان  ايم  بي  بي  ايس  ڪئي  ۽  هينئر  يونيورسٽي  ملايا  مان  انٽرنل  ميڊيسنز  ۾  ماسٽرس  ۽  ايم  آر  سي  پي  ايس  لاءِ  پڙهي  رهيو آهي.  انجنيئر  منصور شيخ  پڻ  لڇمڻ  سان  گڏ  ساڳي  سال  (1993ع)  ۾  سول انجنيئرنگ ۾ جي  ڊگري  حاصل  ڪئي  ۽  ڪوالالمپور جي هڪ ڪنسٽرڪشن  ڪمپنيءَ ۾ ڪم ڪري ٿو ۽  چئن  سالن  کان  اتي  آهي،  منصور ٻڌايو ته هو هتي ملائيشيا  ۾  ٽي  سال  پورا ڪرڻ بعد ڪئناڊا وڃڻ جو ارادو رکي ٿو،  جتي  سندس  ڀيڻ  ڊاڪٽر  آهي،  جنهن  ڪري  کيس  پنج  وڌيڪ 
		مليون آهن. ”هونئن 
		ته ملائيشيا  ۾  اسان  گهر  وانگر محسوس ڪريون ٿا،  هتي  نه  تڪليف  واري موسم آهي  نه  ماحول ۾ اوپرائپ.  ڪم  ڪار  ۽  ڊيوٽيءَ جو نمونو  به  آسان  آهي،  ويندي سنگاپور ۾ به ”ٽف  لائيف“  آهي.“ منصور ٻڌايو. ”پوءِ  ملائيشيا  ڇو ٿا ڇڏيو؟“  مون پڇيو. ”ان ڪري 
		جو مون کي هتي نه سڄي  عمر  لاءِ  نوڪري ملندي ۽  نه  رهائش  لاءِ  پاسپورٽ  يا  پي  آر اڄ  به  سندن  ڪم  پورو ٿي وڃي يا سندن مڪاني ماڻهو اچي  وڃن ته اسان کي ڳوٺ وڃڻ لاءِ  ٽپڙ  ٻڌائيندا.  آمريڪا  يا  ڪئناڊا  ۾  موسم ۽  پورهيو سخت آهي،  پر  آخرڪار  گرين  ڪارڊ  ۽  پاسپورٽ  ملي  ته  وڃي  ٿو.“  منصور ٻڌايو. ”هڪ  ڳالهه  آهي  ته  هاڻ  مڙيئي  سنڌي  مسلمانن  جا  ٻار  به  ملڪ  کان  ٻاهر  يورپ  ۽  آمريڪا  ۾  نوڪريون ڪندي نظر اچن  ٿا، نه  ته  شروع ۾ (سٺ واري ڏهي ۾) جڏهن منهنجو ٻاهر  وڃڻ شروع ٿيو،  انهن  ڏينهن  ۾  اسان  جا  سنڌي  سهولتن هوندي به يورپ  يا  آمريڪا  ۾  نٿي  رهيا.  ڪو ايڪڙ ٻيڪڙ  رهي  پيو ٿي،  اها  ٻي  ڳالهه  آهي.“ ”اسان  جا  سنڌي  مسلمان  جيڪي  شروع ۾ يورپ  ۽  ويا،  تن  ۾  وڏو حصو وڏيرن ۽  سياستدانن  جي  پٽن  جو هو.“  منصور ٻڌايو،  ”انهن  نه  پاڻ  لاءِ  ڪجهه  ڪيو،  نه  پنهنجي  ڪميونٽيءَ لاءِ.  هو ويا،  پئسو چٽ  ڪري  موٽي  آيا،  هنن  ۾  قابليت  يا  محنت  ڪرڻ  جي  عادت ته  هئي  ڪا  نه،  جو اتي ڄمي  ويهن.  هونئن به پرديس  ۾  رهڻ  ڪا  سولي ڳالهه ته نه آهي.“ ”بهرحال 
		مون کي خوشي  آهي  ته  هتي  ملائيشيا  ۾  ڪيترائي  اسان جا  سنڌي  پڙهي  به  رهيا  آهن  ته  نوڪري ۽  ڌنڌا  به  ڪري  رهيا  آهن.  هاڻ  هنن  لاءِ  پنهنجي  ڳوٺ کان ڀر واري ڳوٺ ۾ وڃڻ پرديسي  ٿيڻ  نه  آهي.“  اطهر  کلندي  چيو،  ”پر  اهو پنجاهه  سال  اڳ  هوش  اچي  ها  ته  اڄ  هنن  پٽن  تي  پٺاڻن،  پنجابين،  بنگالين  ۽  تاملن  وانگر اسان جي سنڌين مسلمانن کي به اتي جو پاسپورٽ  هجي  ها.  سنڌي  هندن  محنت  ڪئي  ۽  پرديس  جون تڪليفون سٺيون ته سڀني کان اڳ دنيا جي ڪنڊ ڪڙڇ ۾ پکڙجي  ويا ۽  سڀني  کان  وڌيڪ سکيا ستابا ثابت ٿيا.  هونئن به چوندا آهن  ته،  ”حرڪت  ۾  برڪت  آهي.“منصور چيو،  جڏهن  ته ڊاڪٽر  ٻڌايو ته،  ”ملائيشيا  ۾  اڄ  ڪلهه  پاڪستان  کان  (ويندي سنڌ کان) تعليم ۽  نوڪريءَ لاءِ  ماڻهو ايندا رهن ٿا.  انهن  مان  هڪ  ٽنڊو قيصر پاسي  جو نظاماڻي ۽  حيدرآباد  جي  ڊاڪٽر  الهه  ورائي ڏيپلائي  جو پٽ  اميرزاد  آهي،  جيڪو پروفيسر لڇمڻ واري ڪاليج ”سدايا“ ۾ پڙهي  رهيو آهي.  ڪوالالمپور جي مشهور انٽرنيشنل  اسلامڪ  يونيورسٽي ۾  ڊاڪٽر  نسرين  جوڻيجو جو ڏير پروفيسر ڊاڪٽر  علي  رضا  سومرو پڙهائي  رهيو آهي  ۽  پي  ايڇ  ڊي  آهي.  لاڙڪاڻي  جو عامر ٻگهيو پڻ  هتي  آهي.  ملائيشيا  جي  جهوني ۽  مشهور يونيورسٽي  ”يونيورسٽي  ملايا“  ۾  طارق  جلباڻي  آهي. ماني  کائي  بس  ڪئيسين  ته  اطهر  جي  گهرايل  مهمانن  مان  ٻه  ٻيا  پهتا،  هڪ  روهڙيءَ جو غلام علي سولنگي ۽  ٻيو ميهڙ پاسي  جو قاري غلام سرور ڏهر،  هنن  کي  ڪنهن  ٻئي  هنڌ  دعوت هئي،  سو ماني اتان کائي هتي مون سان ملڻ لاءِ  آيا  هئا.  ڏهر  صاحب  ته  شام  جو منهنجي اچڻ  کان  اڳ  هڪ  دفعو هتان ٿي ويو هو،  جو هفتي ۾ ٽي  ڏينهن  اطهر  جي  ٻارن  کي  قرآن  مجيد  پڙهائڻ  ايندو آهي.  جيئن  ته  ادب  جي  حوالي سان منهنجي هن سان غائباڻي واقفيت ٿي هئي،  سو هو مون کي فل ٽائيم  اديب  سمجهي  هر  هر  مون سان ادب تي گفتگو ڪندو رهيو.  آخر  سندس  غلط  فهمي  دور ڪرڻ لاءِ  چيومانس ته سائين آئون نه فل ٽائيم  اديب  آهيان،  نه  لٽريچر  جو پروفيسر ۽  نه  وري ڪا منهنجي ادبي ماڻهن سان ايتري اٿي ويٺي ٿئي ٿي،  جو اها سوجهه ٻوجهه هجيم،  منهنجي  حيثيت  سر ونسٽن  چرچل  جي  بورچيءَ واري آهي،  جيڪو واندڪائيءَ ۾ اخبارن ۽  رسالن  لاءِ  ويهي مضمون لکندو هو.  سو آئون به بنيادي طرح  هڪ  مئرين  انجنيئر  ۽  جهازي  آهيان،  جنهن  جو ڪم جهاز  هلائڻ  ۽  جهازن  ۽  ان  جي  انجڻين  تي  ليڪچر  ڏيڻ  آهي.  ان  بابت  جيڪو سوال ڪريو ته هن  ئي وقت تفصيلي جواب ڏيان.  باقي  هي  لکڻ  پڙهڻ  فقط  منهنجي  هابي  (وندر) آهي،  مڙيئي  وقت پاس  ڪرڻ  لاءِ.  پر  سائين  اڳيان  به  ڏهر  صاحب  هو.  آخر  ۾  نيٺ  هن  محفل  کي  ادبي  رنگ  ڏنائين  ۽  هر  هڪ  کي  ڪو شعر  يا  زندگيءَ جو واقعو ٻڌائڻو پيو. غلام 
		سرور ڏهر هڪ سوسائٽي  يا  ايسوسيئيشن  ٺاهڻ  جي  رٿ  ڏني.  ”هتي  ڪوالالمپور ۾ ڪيتريون ئي ايسوسيئيشنس  آهن  ملئي  ماڻهن  جون،  چينين،  تاملن  جون،  پنجابين  ۽  پٺاڻن  جون،  گورکن ۽  بنگالين  جون،  بورين ۽  خوجن جون.  هن  وقت به پاڻ  ۾  ملندا  رهن  ٿا ۽  خوشيون ملهائين ٿا.  هتي  سنڌين  جي  هڪ  سوسائٽي  آهي،  پر  ان  جا  ميمبر  فقط  اهي  آهن  جن  کي  ملائيشيا  جو پاسپورٽ  آهي،  اهي  اسان  ڪجهه  سالن  لاءِ  هتي  رهندڙن  کي  نٿا  شامل  ڪن.  ان  ڪري  پاڻ  پنهنجي  الڳ  ايسوسيئيشن  ٺاهڻ  جو اڄ  بنياد  رکون.“  ان  تي  آخرڪار  سڀ  راضي  ٿيا  ۽  جيڪي  ان  وقت موجود هئا،  انهن  جا  نالا  ۽  صحيحون وٺي پريس  رليز  لاءِ  اطهر  کي  چيو ويو.  ڏهر  صاحب  کان  پڇيم  ته  هنن  جو هتي ملائيشيا  ۾  اچڻ  ڪيئن  ٿيو؟  پاڻ  مون کان به سال ٻه  وڏو يعني سٺ کن سالن جو لڳي رهيو هو. ”سائين 
		مون ڳوٺ (ميهڙ) هينئر  نه ڇڏيو آهي،  دنيا  جي  مختلف  ملڪن  ۾  رلندي  مون کي ٽيهارو کن سال ٿي ويا آهن،  مون  وڏو عرصو عراق ۾ گذاريو،  جتي  عربي  به  سکيس،  ان  بعد  ڪويت هليو ويس،  جتي  سڪون سان رهيو پيو هوس.  جڏهن  عراق  ۽  ڪويت جي جنگ لڳي،  جيڪو سالن کان پاڇي  ڪيو هوم،  سو سڀ پئسو کپي  ويو،  ٻن  ڪپڙن  ۾  جان  بچائي  ڪويت مان نڪتاسين.  ڪويت ۽  عراق  ۾  رهندڙ  پاڪستانين  جي  ٻارن  کي  قرآن  مجيد  پڙهائيندو هوس ۽  سعودي عرب آيس،  جتي  پڻ  چڱا  سال  رهيس،  ان  بعد  هوائي سفر جو ڀاڙو ۽  ويزا  حاصل  ڪري  آمريڪا  آيس.  آمريڪا  جي  مختلف  شهرن  نيويارڪ،  نيوجرسي،  واشنگٽن وغيره ۾ ٻارهن  سال  گذاريم.“ ”پوءِ  هتي  ڪيئن  اچڻ  ٿيو؟“  مون پڇيو. ”بس  سائين  اهي  درد  جا  داستان  نه  پڇو ته سٺو.“  ڏهر  صاحب  ٽوپي  لاهي  پلٿي  ماري  ڪوچ  تي  ويٺو.  ڏهر  صاحب  جا  درد  جا  داستان  نه  فقط  دلچسپ  ۽  ڏکوئيندڙ آهن،  پر  ساڳي  وقت ولايت ۾ اچڻ  جو شوق رکڻ وارن لاءِ  سبق  آموز  پڻ.  هي  ڪالم  وڏو ٿي ويو آهي،  ان  ڪري  باقي  رهيل  ڳالهين  لاءِ  ٻئي  ڪالم  تائين  ترسون ٿا. "
1,http://www.thekawish.com/Articles1/Altaf%20Shaikh/2004/2004/04%20Jul%2004.htm,انڊين  گانن  جون  شوقين ملئي  مسلمان  ڇوڪريون  آچر جولاءِ 2004ع ملاڪا  ۾  هوٽل  سيمابوڪ ۾  رهائش  دوران  صبح  جو  توڙي  شام  جو  بس  يا  ٽئڪسيءَ  ۾  چڙهي  شهر  هليو  ويندو  هوس،  پوءِ  ڪڏهن  ”جالان  بنگارايا“  تي  ته  ڪڏهن  جالان  منشي  عبدا ن)  تي  لهي  پنڌ  پنڌ  هيڏانهن  هوڏانهن  جا  چڪر  ڏيندو  رهندو  هئس.  ڪيترا  دڪان  ۽  انهن  جا  مالڪ  ساڳيا  هئا،  ڪي  نوان  هئا.  پوسٽ  آفيس  ۽  پارڪ،  هوٽلون  ۽  ڊپارٽمينٽل  اسٽور،  مسجدون،  مندر،  ٽڪاڻا،  گرجا  گهر  ۽  چينين  جا  پڳوڊا هي  اهي  جايون  آهن،  جتان  منهنجو  لڳاتار  اٺ  سال  گذر  ٿيو.  جالان  (شاهراهه)  لڪساما  جي  منهن  وٽ  گووندا  سوامي  وارن  جو  دڪان،  جتان  اسان  هر  مهيني  گهر جو  راشن،  پاڪستاني  چانورن  ۽  ڪابلي  چڻن  کان  وٺي  مرچ  مصالحا  وٺندا  هئاسين.  ڀر  واري  تامل  جي  دڪان  تان  انڊين  فلمي  رسالا  ورتاسين  ٿي.  ڀر  واري  گهٽيءَ  ۾  چينيءَ  جي  اٽي  پيهڻ  واري  مشين  تان  ڪڻڪ  جو  اٽو  ورتوسين  ٿي،  بس  ٽرمينل  لائبريريءَ  مان  ڪتاب  وٺندو  هوس  ۽  هينئر  انهن  پراڻن  هنڌن  تان  لنگهندي  پراڻا  ڏينهن  ياد  اچي  رهيا  هئا. هڪ  ڏينهن  جالان  (شاهراهه)  ”هنگ  تئا“  تي  شام  جي  وقت  واڪ  ڪري  رهيو  هوس  ته  ٻن  همراهن  کي  اردوءَ ۾  ڳالهائيندو  ٻڌم.  ”هنگ  تئا“  ملئي  تاريخ  جو  هڪ  بهادر  سپاهي  هيرو  ٿي  گذريو  آهي،  جيئن  اسان  وٽ  هوشو  شيدي  آهي.  اهي  همراهه  مزدا  پڪ  اپ  ۾  چڙهي  رهيا  هئا،  جنهن  جي  پٺيان  ڪپڙن  جا  تاڪيا  ۽  ڪجهه  ويڙهيل  غاليچا  هئا.  منهنجي  کيڪار  ۽  خير  عافيت  معلوم  ڪرڻ  تي  هنن  ٻڌايو  ته  هو  چئن  سالن  کان  هتي  بزنس  ڪن  ٿا،  کين  هتي  رهي  بزنس  ڪرڻ  جي  صحيح  قسم  جي  ويزا  نه  آهي،  پر  مڙيئي  (بقول  هنن  جي) تي  ڪم  هلائين  پيا.  هنن  ٻڌايو  ته،  ”في  الحال  ته  بچندا  رهون  ٿا،  هڪ  ڏينهن  جهلجڻ  تي  جيل  به  وڃي  سگهون  ٿا.“  هنن  مان  هڪ  لاهور  جو  دائود  احمد  چوهاڻ  هو  ۽  ٻيو  پشاور  جو  محمد  گل  نالي  پٺاڻ  هو،  جنهن  وئن  ٿي  هلائي. ”ڪهڙي  قسم  جو  بزنس  ڪريو  ٿا؟“  مون  پڇيو. ”انڊيا  کان  هي  ڪپڙو  ۽  ڪارپيٽ  گهرائيندا  آهيون  ۽  پوءِ  هتي  ملاڪا  ۽  اوسي  پاسي  جي  شهرن  جي  دڪانن  تي  انهن  جي  ڊمانڊ  مطابق  مال  سپلاءِ  ڪندا  آهيون.“  هنن  ٻڌايو. ”پاڪستان  مان  به  ڪپڙو  گهرايو  يا  نه؟“  مون  کانئن  پڇيو. ”نه.  پاڪستان  جو  ڪپڙو  هتي  نٿو  هلي،  انڊيا  هتي  جي  ماڻهن  جي  ضرورت  ۽  ٽيسٽ  مطابق  ڪپڙو  موڪلي  ٿو.  هتي  شو وارو  ۽  سنهو  ڪپڙو  هلي  ٿو،  جنهن  مان  جسم  به  نظر  اچي،  چيني  ماڻهو  ان  قسم  جو  ڪپڙو  وٺن  ٿا  ۽  ملئي  ماڻهو  اعليٰ  قسم  جو  رنگين  ۽  گلن  وارو  خريد  ڪن  ٿا.  ٻي  ڳالهه  ته  هتي  انڊين  ڪپڙو  سسٽو  پوي  ٿو  ۽  چار  پئسا  فائدو  رکڻ  تي  به  گراهڪ  خوش  ٿي  وٺي  ٿو.  پاڪستان  کان  ايندڙ  ڪپڙو  مهانگو  پوي  ٿو،  جو  ڪپڙو  موڪلڻ  واري  کي  پوليس،  ڪسٽم،  سرڪاري  آفيسن،  خبر  ناهي  ڪٿي  ڪٿي  خرچي  ۽  ڀتو  ڏئي  پوءِ  موڪلڻو  پوي  ٿو.  ان  ڪري  اهو  هتي  انڊيا  جي  مقابلي  ۾  مهانگو  پوي  ٿو.“ هي  ٻئي  ڄڻا  عمر  ۾  مون  کان  ڪجهه  ننڍا  ٿيندا،  غير  قانوني  طرح  هتي  رهيل  هئا.  گهر  به  شهر  کان  ٻاهر  واري  علائقي  ۾  ننڍڙو  هئن،  سڄو  ڏينهن  پرديس  ۾  رلڻ  بعد  ڪمائي  ڪا  پوري  پني  ٿي  ٿين،  تنهن  هوندي  به  دل  وڏي  هئن.  منهنجو  ٻڌي،  ته  آئون  هتي  جو  نه  آهيان  (يعني  ملائيشين  پاڪستاني  نه  آهيان)  ۽  هنن  وانگر  هتي  پرديسي  آهيان،  ته  مون  کي  هوٽل  ۾  رهي  خرچ  ڪرڻ  بدران  پنهنجي  گهر  وٺي  هلڻ  لاءِ  منٿون  ڪرڻ  لڳا.  ”ڀلا  رهو  نٿا  ته  اسان  جي  ماني  کائو.“  هو  مزدا  مان  لهي  سامهون  ملئي  هوٽل  ۾  ماني  کارائڻ  لاءِ  مون  کي  زور  ڀرڻ  لڳا.  ”ملائيشيا  سڄو  انڊين  سان  ڀريو  پيو  آهي،  ڪڏهن  ڪڏهن  ته  ڪو  پاڪستاني  ملي  ٿو.“  هنن  چيو.  هنن  جي  ڳالهه  صحيح  هئي.  ملاڪا  ۾  ته  ويتر  نه  برابر  پاڪستاني  آهن.  آئون  جڏهن  1983ع کان 1991ع تائين  هتي  رهندو  هوس،  ته  مون  کانسواءِ  هڪ  به  پاڪستاني  نه  هو،  پر  هاڻ  مڙيئي  ٻڌو  اٿم  ته  ملاڪا  جي  مختلف  ادارن  ۾  ڪجهه  پاڪستاني  پروفيسر  نوڪري  ڪن  ٿا.  موڪلائڻ  وقت  هنن  ٻنهي  پنهنجا  موبائيل  فون  نمبر  ڏنا  ۽  سوچيم  ته  وقت  مليو  ته  هنن  کان  وڌيڪ  خبرون  پڇندس.  هي  هڪ  ٽئڪسي  ڊرائيور  وانگر  سڄي  شهر  ۾  رلن  ٿا  ۽  چئن  سالن  کان  اهو  ڪم  ڪندا  اچن.  خبر  ناهي  هو  ڪهڙن  ڪهڙن  ماڻهن  سان  ملندا  هوندا  ۽  ڪهڙا  ڪهڙا  تجربا  حاصل  ڪيا  هوندائون،  پر  افسوس  جو  ساڻن  ملڻ  جو  وري  وقت  ڪڍي  نه  سگهيس. سيمابوڪ  هوٽل  ۾  ڪڏهن  ٽيبل  تي  ويهي  لکندو  هوس،  ته  ڪڏهن  بستري  تي  ليٽي.  ٽيبل  تي  رکيل  ٽي  وي  هر  وقت  آن  رکيم  ٿي.  ملائيشيا  ۽  سنگاپور  حڪومت  عوام  کي  ڪيبل  ۽  ڊش  کان  پري  رکيو  آهي،  سندن  ٽي  چار  چئنل  هلندا  رهيا  ٿي.  اهو  آهي  ته  انهن  تي  هر  وقت  چڱا  خاصا  دلچسپ  پروگرام  هلن  ٿا.  هڪ  تي  ته  هر  وقت  انڊين  فلمون  هليون  ٿي.  اسان  جي  ڏينهن  ۾  هفتي  ۾  پنج  ڏينهن  کن  تامل  فلمون  هلنديون  هيون،  باقي  ٻه  ڏينهن  انڊين  فلم  هلندي  هئي  يا  پاڪستاني  پنجابي.  پر  پوءِ  آهستي  آهستي  تامل  (سائوٿ  انڊين)  کي  ۽  ملئي  ماڻهن  کي  هندي  فلمون  ڏسڻ  جو  اهڙو  شوق  ٿيو  جو  تامل  (جيڪي  هتي  جي  انڊين  آدمشماريءَ  ۾  نوي  سيڪڙو  آهن)  ۽  ملئي  ماڻهو  به  پنهنجي  زبان  جي  فلمن  کان  وڌيڪ  هندي  فلمون  پسند  ڪرڻ  لڳا.  هاڻ  ٻارهن  سالن  بعد  ڪوالالمپور  توڙي  ملاڪا  جي  هر  دڪان  تي  انڊين  فلمن  جون  ڪئسٽس  ۽  سي  ڊيز  وڪامندي  ڏسي  تعجب  لڳم.  ملائيشيا  جي  ٽي  وي  چئنلن  تي  به  روزانو  هڪ  هندي  فلم  اچي  ٿي،  ڪڏهن  ته  ڏينهن  ۾  ٻه  دفعا  به.  ملائيشيا  ۾  رهندڙ  انڊين  توڙي  ملئي  ماڻهن  جي  هوٽلن  ۾  هر  وقت  انڊين  گانا  هلندا  رهن  ٿا،  جيتوڻيڪ  اهي  نه  ملئي  ماڻهو  سمجهن  ٿا  ۽  نه  هتي  رهندڙ  سائوٿ  انڊين،  جن  جي  مادري  زبان  تامل،  مليالم،  تيلگو  ۽  ڪانڊا  آهي،  پر  ان  هوندي  انڊين  فلمن۽  گانن  جا  اهڙا  شوقين  ٿي  ويا  آهن،  جو  هو  انڊين  گانا  جهونگاريندا  رهن  ٿا. اسي  واري  ڏهاڪي  ۾  جڏهن  ملائيشيا  آيو  هوس،  تڏهن  ئي  آفيس  ۾  ڪم  ڪندڙ  ملئي  ڇوڪريون  ”بابي“  فلم  جا  گانا  جهونگارينديون  رهيون  ٿي.  هڪ  ٻه  ڇوڪريون  آڊيو  ڪيسٽ  کڻي  آيون  هيون  ۽  فرمائش  ڪئي  هئائون  ته  انهن  ۾  چڙهيل  ”دوست  دوست  نه  رها“  ۽  ”هاٿي  ميري  ساٿي“  گانا  ٻڌي  اهي  هنن  کي  ملئي  (رومن)  ۾  لکي  ڏيان.  ڪيترين  ئي  ملئي  ڇوڪرين  توڙي  عورتن  جو  دلپسند  هيرو  اميتاڀ  بچن  ۽  راجيش  کنا  هو. هاڻ  ته  انڊيا  جي  سڄي  بالي  ووڊ  ملائيشيا  جي  ملئي  ۽  انڊين  ڪميونٽي  جي  دماغ  تي  سوار  آهي.  اڃا  چڱو  جو  ملائيشيا ۽  صحارا  جهڙن  چئنلن  تي  ٽوٽل  بندش  هڻي  ڇڏي  آهي.  ان  وقت  به  ملائيشيا  جي  هڪ  مڪاني  چئنل  تان  انڊين  فلم  هلي  رهي  آهي.  شايد  ”پيار  تو  هونا  هي  ٿا“  آهي.  لکندي  لکندي  فلم  به  ڏسندو  رهان  ٿو.  ان  وقت  ملئي  مردن  توڙي  عورتن  جي  دلپسند  هيروئن ڪاجول  گانو  ڳائي  رهي  آهي: اجنبي  مجهه  ڪو  اتنا  بتا دل  ميرا  کيون  پريشان  هي ديکهه  کر  تجهه  کو  ايسا  لگي جيسي  برسون  پراني  پهچان  هي. هتي  جون  ملئي  مسلمان  ڇوڪريون  به  ظاهر  آهي  ته  انڊين  ڇوڪرن  کي  ئي  پسند  ڪن  ٿيون،  چاهي  اهي  انڊين  ڇوڪرا  مسلمان  هجن  يا  عيسائي،  سک  هجن  يا  هندو جن  کي  هنن  جون  دلپسند  هيروئنون  ڪاجول،  ڪرشما،  ارميلا  مٽونڊڪر،  پريٽي  زنٽا  پسند  ڪن  ٿيون  ۽  نه  اسان  جي  پاڪستاني  چرين  کي،  جن  کي  نه  پائڻ  جو  ۽  نه  ڳالهائڻ  جو  ڍنگ  آهي.  اسان جا  ملائيشيا  ۾  رهندڙ  پاڪستاني  پنهنجائي  پيدا  ڪرڻ  لاءِ  رڳو  مذهب  کي  ”ڪامن  فيڪٽر“  طور  آڻيندا،  پر  ڪم  جڏا  ڪندا.  اهو  ته  کڻي  مڃيون  ٿا  ته  انهن  ڏوهارين  ۾  (جيڪي  ڌارين  ملڪن  ۾  پاڪستان  جو  نالو  بدنام  ڪن  ٿا)  اسي  سيڪڙو  اصلي  پاڪستانين  بدران  غير  قانوني  پاڪستاني  پاسپورٽ  حاصل  ڪري  آيل  بنگالي،  برمي  ۽  افغاني  آهن،  پر  جيسين  اصل  جي  خبر  پوي  تيسين  هتي  جي  اخبارن  ۾  خبرون  ڇپجڻ  تي  پاڪستان  جو  نالو  بدنام  ٿيو  وڃي  ۽  ملائيشيا  جهڙي  مسلمان  ملڪ  ۾  به  اسان  پاڪستانين  کي  ٺڳين  ۽  ڏوهن  جي  علامت  سمجهيو  وڃي  ٿو.  جيتوڻيڪ  ڏوهن  جا  ڪم  چند  ماڻهو  ڪن  ٿا  پر هتي  جي  پريس  اسان  سڀني  پاڪستانين  کي  خوار  ڪري  ٿي.  هن  هوٽل  ۾  رهائش  دوران  رات  جي  ماني  رستي  جي  ٻئي  پاسي  هڪ  ملئي  ريسٽورنٽ  ”ڪيدائي  حليمان“  تي  کائيندو  آهيان.  هي  هڪ  فئملي  ريسٽورنٽ  آهي،  جيڪا  محمد  حارث  نالي  هڪ  ملئي  همراهه  پنهنجي  زال  حليمان،  پٽ،  ڌيءَ  ۽  پوڙهي  ماءُ  سان  گڏجي  هلائي  ٿو.  ”مي  گورينگ“  جو  ڏيڊ  ڊالر  وٺن.  وڏي  ڪڻڇيءَ  ۾  چانورن  جون  ٿلهيون  سويون،  تيل،  ادرڪ،  ٿوم  ۽  سويا  ساس  سان  فراءِ  ڪري  پوءِ  ان  ۾  بيضي  ۽  چڪن  جا  ٽڪرا  وجهي  پچائين.  ڪڏهن  ملئي  ڊش  ”بي  هون  ايام“  کاڌم  ٿي،  جنهن  ۾  تمام سنهيون  سويون  ڌاڳن  جهڙيون  چڪن  سان  گڏ  فراءِ  ڪري  ڏنائون  ٿي.  ان  سان  گڏ  ڪجهه  ملئي  ڀاڄيون  ۽  پنير  مان  ٺهيل  تافو  پڻ  فراءِ  ڪري  ڏنائون  ٿي.  ماني  کائڻ  مهل  حليمان  ۽  سندس  پٽ  يا  ڪڏهن  حليمان  جي  سس  به  سامهون  واريءَ  ڪرسي  تي  ويهي  ڪچهري  ڪندي  آهي.  کين  اهو  ٻڌي  تعجب  لڳندو  آهي  ته  مون  کي  سندن  زبان  ملئي  اچي  ٿي  ۽  هنن  جي  رياست  (ملاڪا)  جي  سڀ  کان  مشهور  تعليمي  اداري  ۾  آئون  چيگو ماستر  صاحب)  ٿي  رهيو  آهيان. 
2,http://www.thekawish.com/Articles1/Altaf%20Shaikh/2004/2004/19%20Jun%2004.htm,"ملائيشيا  جي  موسم ۽ سنڌڙي  انب  جو 
		سواد ڇنڇر 19  جون  2004ع ملائيشيا  ۾  رهائش  دوران هڪ ڏينهن پنهنجي  پراڻي  اڪيڊمي  ۾ پنهنجي  پراڻي  آفيس  ۽  گهر  ڏسڻ  به  ويس،  جن  ۾  مون 
		زندگيءَ جا اٽڪل  اٺ  سال  گذاريا  ۽  اهو ڏسڻ ته پراڻن  ماڻهن  مان  اڃا  ڪير  موجود آهن.  اڪيڊميءَ کي يونيورسٽي  ليول تائين آڻڻ  ڪري  منجهس  ڪيترائي  ڊپارٽمينٽ،  آفيسون ۽  شاگردن  جي  رهائش  لاءِ  گهر،  فلئٽ  ٺهي  ويا 
		هئا. مون 
		1988ع ۾  پنهنجي  گهر  جي  پويان سنڌڙي انب جي چڪي  هنئي  هئي  ۽  1991ع  ۾  ملائيشيا  مان  موٽڻ  مهل  اها  چڪي  وڌي وڻ ٿي وئي هئي،  پر  اڃا  ڦل  نه  جهليو هئائين.  مون 
		کي اها تشويش  رهي  ٿي  ته  سنڌ  مان  گهرايل  چڪي  ملائيشيا  جي  موسم ۽  ڌرتيءَ تي وڌي وڻ ٿيڻ تي سنڌڙي انب وارو اهو ساڳيو سواد ڏئي ٿو 
		يا ملائيشيا  جي  عام  ديسي  انب  جهڙو انب جهلي ٿو.  مون کي ان 
		وڻ ڏسڻ جو ڏاڍو شوق هو،  سو پهرين  پنهنجي  پراڻي  گهر  جي  پويان پهتس.  پر  وڻ 
		غائب هو.  منهنجي  هڪ  پاڙيسريءَ جي گهر اڳيان لڳل شريفي جا  ٽي  وڻ به ڪٽيل  هئا.  اڪيڊمي  جي  ڊائريڪٽر  ايڊيوڪيشن  ڪئپٽن  زين  الاڪبر  کان  پڇيم،  ٻڌايائين  ته  آفيس ۽  گهرن  اڳيان  لڳل  سڀ  ميون جا وڻ ڪٽرائي  ڇڏياسين، جو شاگردن  جو 
		ميوي تان جهيڙو ٿي پيو،  هاڻي  جتي  ڪٿي  ڇانوَ وارا وڻ لڳارايا ويا آهن. ڪئپٽن  زين  الاڪبر  منهنجي  ڏينهن  ۾  شاگرد  ٿي  اسان  وٽ  پڙهڻ  آيو 
		هو.  ان  بعد  ڪئپٽن  ٿيو ۽  اڪيڊميءَ ۾ اسان سان ئي گڏ ليڪچرار  ٿي  رهيو ۽  ترقي  حاصل  ڪندو ڪندو هاڻ ڊائريڪٽر  ايڊيوڪيشن  آهي.  سندس  زال  ٽيريسا  نالي  ملائيشيا  جي  چينياڻي  آهي  ۽  هاڻ  سندس  مسلمانن  جو 
		نالو زرينا  آهي. کين  ڪيترن  سالن  تائين  جڏهن  ڪو 
		اولاد نه ٿيو ته هنن1987ع ۾  اسان  جي  آفيس  ۾  ڪم  ڪندڙ  هڪ  ملئي  همراهه  (جنهن  کي  6 
		ٻار  اڳ  ئي  هئا)  کان  ستون ٻار  نپائڻ  لاءِ  ورتو،  جنهن  جو 
		نالو ذوالفقار رکيائون.  ملائيشيا  ۾  ٻار  نه  ٿيڻ  تي  يا  ڪنهن  غريب  اولاديءَ جي مدد ڪرڻ لاءِ  هن  کان  ٻار  وٺي 
		پالڻ  عام  ڳالهه  آهي.  ان  لاءِ  ٻار  جي  ماءُ  سان  ان  وقت 
		ڳالهايو ويندو آهي،  جڏهن  هوءَ پيٽ  سان  هوندي آهي،  يعني  ٻار  پالڻ  وارو سچي  نيت  سان  ٻار  پالڻ  چاهي  ٿو ۽  پوءِ  اهو 
		ٻار  کڻي  پٽ  هجي  يا  ڌيءَ،  صحتمند  هجي  يا  ڪمزور. ٻئي  جو 
		ٻار  رکڻ  لاءِ  قانوني طرح  ڪورٽ  کان  به  اجازت  وٺڻي پوندي آهي  ۽  ڪجهه  سالن  لاءِ  ڪورٽ  جا  نمائندا  پالڻ  واري تي نظر رکندا آهن  ته  هو 
		ڌارئي ٻار  کي  پنهنجي  اولاد وانگر رکي ٿو يا نه.  بعد  ۾  ٻار  ڏيڻ  وارن جو واسطو ڪٽيو ويندو آهي  ۽  ٻار  کي  اهو ئي ٻڌايو ويندو آهي  ۽  هن  کي  اها  ئي  ڄاڻ  هوندي آهي  ته  هو 
		ڪنهن ٻئي  ماءُ  پيءُ  جو 
		ٻار  نه  آهي،  پر  انهن  جو 
		ئي آهي،  جن  وٽ  هو 
		رهيو پيو آهي.  اوڙي پاڙي  وارا ۽  مائٽ  مٽ  به  ٻار  کي  سندس  اصلي  ماءُ  پيءُ  بابت  ٻڌائڻ  کي  اخلاقي  ڪمزوري سمجهن،  ڇو 
		جو ٿي سگهي ٿو ٻار  جي  اصلي  ماءُ  پيءُ  جو 
		سماجي درجو گهٽ  هجي،  هو 
		غريب هجن (۽  غربت  ڪري  هنن  پنهنجي  جگر  جو 
		ٽڪرو ٻئي  کي  ڏنو 
		هجي)،  ان  ڳالهه  جو ٻار  تي  خراب  نفسياتي  اثر  پوي. ڪئپٽن  زين  الاڪبر  وٽ  هڪ  ڏينهن  منجهند  جي  مانيءَ تي سندس پٽ  سان  به  ملاقات  ٿي.  ذوالفقار سورنهن سترنهن سالن جو ٿي ويو هو.  زرينه  رڌڻي  ۾  اهو 
		تئو،  همام  دستو ۽  ويلڻ وغيره ڏيکاريو،  جيڪو اسان ملائيشيا  ڇڏڻ  وقت 
		کيس ڏنو هو.  اڪيڊمي  جي  آفيس  ۾  منهنجو هڪ پراڻو ملئي دوست ابراهيم بن معروف به مليو،  پاڻ  ڪئڊٽن  جي  ڊسيپلين  جو انچارج  آهي،  ۽  بيحد  همٿ  وارو برجستو آفيسر  ۽  يارن  جو 
		يار آهي.  سخت  مذهبي  ۽  نماز  روزي  جو 
		پابند  آهي.  سندس  سڀ  ڳالهيون اڪيڊمي جي ماڻهن کي پسند  رهيون آهن،  پر  ملئي  عورتون دانهون ڪنديون هيون ته سندن مڙس شل  ابراهيم  بن  معروف جهڙا سخت به نه ٿين.  هنن  جي  ابراهيم  تي  ڪاوڙ ان ڪري هوندي هئي جو هن کي هڪ نه پر  گهڻيون زالون هيون.  اڪيڊمي  ۾  پنهنجي  زال  فاطمه  ۽  ٽن  ٻارن  سان  آيو.  ڪجهه  سالن  بعد  اڪيڊميءَ جي هڪ تمام سهڻي ۽  بيحد  ماڊرن  روهيدا نالي هڪ ڪلارڪ ڇوڪريءَ سان نه فقط  شادي  ڪيائين  پر  کيس  سندس  پهرين  زال  فاطمه  کان  به  وڌيڪ ”مولوياڻي“ بڻائي ڇڏيائين.  ان  مان  به  ٻه  ٻار  اسان  هوندي ٿيس ۽  1991ع ۾  اڪيڊمي  ڇڏڻ  وقت 
		هن ملاڪا جي ڪنهن سرڪاري آفيس  جي  هڪ  ننڍي  نيٽي  ۽  خوبصورت ڇوڪريءَ سان ٽين  شادي  ڪئي  ۽  هينئر  جڏهن  ساڻس  مليس  ته  کلندي  پڇيومانس ته،  ”ڪهڙو حال آهي،  فاطمه  ۽  روهيدا جو؟  ۽  ها  هڪ  ٽئين  سان  به  شادي  ڪري  رهيو هئين!  ان  سان  شادي  ٿي  يا  نه؟“ ٽهڪ  ڏيندي  چيائين:  ”ان  سان  ته  شادي  ڪيم  پر  ان  بعد  چوٿين سان به ڪئي اٿم.  شادي  ڪري  آئون جوابداري کڻان ٿو،  زال  جي به  ۽  ٻارن  جي  به.  اسان  جهڙا  ماڻهو انهن کان بهتر آهن،  جيڪي  شاديءَ جي جوابداري کڻڻ بدران ڇوڪرين کي فلرٽ  ڪندا  وتن.  مون سڀني زالن  کي  هڪ  جهڙو  سکيو  ۽  خوش  رکيو آهي.  فاطمه  ڪوالالمپور ۾ رهي ٿي.  ان  جي  سڀني  ٻارن  گريجوئيشن  ڪئي  ۽  هاڻ  ڪوالالمپور ۾ نوڪري ڪن ٿا.“  ”بهرحال  ابراهيم  خوش  هجين  شال  ۽  هن  جهان  ۾  ئي  ”حورن“ جي هنجن ۾ آهين.“  مون کلندي 
		کيس چيو. مون کي ٻئي  ڏينهن  ملائيشيا  جي  هڪ  ڏورانهين رياست ڪيلنتان جي گاديءَ واري شهر  ڪوٽا  بارو وڃڻو هو،  جتي  ابراهيم  جي  وڏي 
		ڀيڻ فوزيا  بنت  خالد  رهي  ٿي.  ابراهيم  موبائيل فون ذريعي هن جي پٽن  کي  منهنجي  لاءِ  ٻڌايو ته منهنجي رهائش ۽  گهمائڻ  جو بندبست ڪن. ترينگانو ۽  ڪيلنتان  ملائيشيا  جون 
		اڀرندي واريون رياستون آهن،  جتي  جا  ماڻهو بيحد مذهبي آهن.  آدم  شماري  گهٽ  هجڻ  ڪري  اهي  رياستون بيحد خاموش  ۽  پرسڪون آهن.  اتي  جا  تانگها  ڪنارا  ڌارين  ملڪن  کان  آيل  ماڻهن  لاءِ  ڪشش  رکن  ٿا.  انهن  رياستن  جي  شهرن  ڪوٽا  بارو،  ڪئالا  تيرنگانو،  بيسوت وغيره ۾ پهچڻ  لاءِ  سوين ميل گهاٽن  ٻيلن  مان  لنگهڻو پوي ٿو.  وڻ ايڏا 
		پراڻا،  اتاهان  ۽  گهاٽا  آهن،  جو 
		منجهند مهل لنگهندي به اوندهه رهي ٿي ۽  ڪار  جون 
		بتيون ٻاري  هلڻو پوي 
		ٿو.  ڪٿي  ڪٿي  ڀولڙن جهڙا ننڍا ننڍا جانور به ملن ٿا،  پر  سڀ  کان  گهڻو منجهائيندڙ هاٿي ٿين ٿا،  جن  جو 
		اوچتو رستو پار  ڪرڻ  تي  حادثي  جو 
		امڪان رهي ٿو. اڪيڊميءَ مان ٻاهر  نڪرڻ  مهل  مين  گيٽ  تي  موجود سيڪيورٽي  گارڊ  ڀاڪر  پائي  مليو.  ”اتي  ترس  ته  پاڻ  فوٽو ڪڍرائون“ آئون هن تامبي چڪ  نالي  سيڪيورٽي  گارڊ  سان  گڏ  ٿي  بيٺس.  اڄ  کان  ويهه سال اڳ 1983ع  ڌاري  تامبي  چڪ  هڪ  ڇوڪري جي حيثيت ۾ مالهي ٿي هتي ڪم شروع ڪيو هو ۽  اسان  جي  گهر  اڳيان  مشين  سان  گاهه  ڪٽڻ  ايندو هو ۽  آفيس  ۾  نانگ  اچڻ  تي  هڪ  ٻئي  مالهيءَ سان گڏ مارڻ لاءِ  ايندو هو.  فوٽوءَ بعد موڪلائي اڪيڊمي جي گيٽ  کان  ٻاهر  نڪري  هڪ  دفعو وري اڪيڊمي جي ڪئمپس  ڏانهن  ۽  ٻاهر  نانگ  وانگر ور وڪڙ واري رستي ڏانهن آخري  دفعو نهار ڪيم.  زندگيءَ جا اٺ سال کن مون هن رستي تي واڪ ڪئي ۽  مٿس  ملائيشيا  جي  ٺهيل ڪار  هلائي.  صبح  جو 
		ڌنڌ  ۾ ۽  رات  جي  اونداهه ۾ ڪار جي روشنيءَ ۾ پريشان  ٿي  بيٺل  ڀولڙن ۽  نانگن  کي  چپيو هوندم.  رستن  تي  شيون وڪڻندڙ عورتن کان ناسي ليماڪ،  اڊانگ  چوچو،  ساتي  ڊوڊول ۽  ٻيون ملئي شيون وٺي کاڌيون هوندم.  هتي  جي  ماڻهن  جي  خوشين  ۽  غمين  ۾  پير  ڀريو هوندم.  اڄ  سالن  بعد  هتي  وري 
		آيو آهيان.  هي  پَٽَ  ڇڏڻ  وقت سوچيو به نه هئم ته آئون هتي وري چڪر  تي  ايندس.  شايد  هن  ڌرتي  ۽  هتي  جي  رهواسين سان منهنجو ڪجهه وڌيڪ ئي لڳاءُ آهي. "
3,http://www.thekawish.com/Articles1/Altaf%20Shaikh/2004/2004/28%20Mar%2004.htm,"ڌارئي  
		ملڪ ۾ غير قانوني رهائش  آچر  28مارچ  2004ع مون 
		ڪتابن جي دڪان ڏانهن چوڌاريءَ نهار ڪئي،  نظر  کٽڻ  تائين  ڪتاب  ئي  ڪتاب  هئا،  واقعي اهو وڏو دڪان چئي  سگهجي  ٿو،  جنهن  ۾  ڪيترين  ئي  زبانن  جا  ڪتاب  رکيل  آهن.  هر  عنوان تي ڪتاب هئا،  پر  ڇا  ته  انهن  جون قيمتون هيون!  فقط  پئسي  وارو يا ان ملڪ جي ماڻهوءَ لاءِ  هي  دڪان  چئي  سگهجي  ٿو،  جنهن  جي  ملڪ  ۾  کوري گارڊن،  فريئر  هال،  اردو بازار  جهڙا  هنڌ  نه  هجن  (جتي  دنيا  جا  بهترين  نوان ۽  جهونا ڪتاب سستي اگهه تي ملن ٿا.)  بهرحال  ان  وقت مون ملئي شاعري (چوسٽي)  تي  ڪو ڪتاب وٺڻ چاهيو ٿي،  جيئن  ان  بابت  ڪجهه  لکي  سگهان،  پر  افسوس جو مون کي ان ليکڪ جو ڪتاب نه ملي سگهيو،  جيڪو مون چاهيو ٿي.  ڪتاب  ڳولڻ دوران مون سان گڏ ٻين  خريدارن  ۾  هڪ  حجاب  ٻڌل  ملئي  ڇوڪري ڪتابن کي غور سان ڏسي رهي هئي.  ظاهر  آهي  هن  کي  به  ڪنهن  خاص  ڪتاب  جي  ڳولا هئي.  آئون ڪا دير ان ڇوڪريءَ  ڏانهن  ڏسندو رهيس ۽  پوءِ  پنهنجي  ملئي  ميزبانن  کي  چيم  ته  توهان جي ملائيشيا  ۾  هيءَ وڏي تبديلي آئي  آهي،  نه  ته  توهان ملئي ماڻهن کي پڙهڻ  جو صفا شوق ناهي.  ڇوڪري،  جنهن  جو نالو ”تُن خالده“ هو،  تنهن  پاڻ  بابت  اسان  کي  ڳالهائيندو محسوس ڪري مرڪيو ۽  اسان  کي  کيڪاريو.  ڪئپٽن  ڪلانا  تُن  خالده  کي  مون بابت ٻڌايو ته آئون مئري ٽائم  اڪيڊمي  ملاڪا  ۾  اٺ  سال  کن  پڙهائي  ويو آهيان  ۽  هو منهنجا شاگرد  رهي  چڪا  آهن  ۽  پڙهائڻ  دوران آئون هميشه  ملئي  شاگردن  کي  نصيحت  ڪندو هوس ته پنهنجو پاڻ  ۾  ۽  پنهنجي  ٻارن  ۾  ڪتاب  پڙهڻ  جي  عادت  وجهو.  تُن  خالده  پنهنجو ائڊريس ڪارڊ ڏيندي ٻڌايو ته اتفاق سان هوءَ به ليکڪا آهي  ۽  ويجهڙائيءَ ۾ هوءَ تعليم ختم ڪري هاڻ ڪنهن بين الاقوامي فرم ۾ ڪم ڪري ٿي. ان  وقت 
		مون تُن خالده ۽  پنهنجن  ميزبانن  کان  موڪلايو.  ”توهان جي ملڪ جو اڍائي بلين ملئي رنگٽن 40  ملين  رپين)  جو هي پروجيڪٽ  ڏسي  هاڻ  آئون روانو ٿو ٿيان.“ تُن  خالده،  جنهن  کي  ڪيترن  ملئي  ماڻهن  وانگر حڪومت جون هي شاهه  خرچيون ناپسند  هيون،  تنهن  منهن  کي  موڙو ڏيندو چيو:  ”هي  ڇا  آهي؟  ڪجهه  به  نه  آهي!  پترا  جايا  پويان ته  20  ملين  ملئي  رنگٽ 350  بلين  رپيا) خرچ  اچي  رهيو آهي!“ جنهن جو 
		اسان وٽ  نعم  البدل  اهو ئي آهي  ته  ”پيسا  بولتا هي!“ پترا  جايا-جنهن  جي  تُن  خالده  ڳالهه  ڪئي،  اهو ڪوالالمپور کان ويهه ڪلوميٽر  ڏکڻ  ۾  اسلام  آباد  وانگر نئون شهر  ٺهي  رهيو آهي.  جيڪو نئون ٿيندو 
		۽  2004ع  تائين  هي  ٺهي  راس  ٿيندو.  هينئر  وزير  اعظم  ۽  ٻين  ڪيترن  وزيرن،  سيڪريٽرين  ۽  سفيرن  جون آفيسون نه فقط  ٺهي  راس  ٿي  چڪيون آهن،  پر  شفٽ  به  ٿي  چڪيون آهن.  انهن  آفيسن  ۾  ڪم  ڪندڙن  کي  ڪوالالمپور شهر  مان  وٺي وڃڻ ۽  موٽائڻ  لاءِ  خاص  بسون هلايون ويون آهن. شام  جا  پنج  ٿي  رهيا  هئا،  رات  جي  مانيءَ لاءِ  اطهر  جي  گهر  ”تمن  سري  يوڪي“ وڃڻو هو.  هيءَ ڪوالالمپور جي هڪ نئين آبادي  آهي،  جيئن  ڪراچيءَ ۾ گلشن  اقبال،  گلستان  جوهر،  گلشن  حديد  وغيره آهي،  تيئن  تمن  جي  نالي  سان  ڪوالالمپور جي پراڻي  شهر  جي  چوڌاريءَ ڪيتريون نيون آباديون ٺهي ويون آهن  ۽  ملئي  لفظ  تمن جي  معنيٰ  به  ساڳي  آهي،  چمن يعني  گلشن  يا  گلستان. جنهن  هنڌ  تي  آئون بيٺو هوس،  اتان  پاڪستاني  سفارتخانو ويجهو هو.  ٽئڪسي  يا  بس  ذريعي  تمن وڃڻ 
		بدران سفارتخاني وڃڻ بهتر هو،  جتان  اطهر  سان  گڏ  سندس  گاڏيءَ ۾ گهر پهچڻ  ۾  وڌيڪ آساني  هئي.  مون اطهر  کي  موبائيل فون تي ڪيو،  هو ماڳهين گهر ويٺو هو.  ”ڊرائيور چوڪٽ  مارڪيٽ  مان  انب  وٺڻ وڃي رهيو آهي،  ان  کي  چوان ٿو ته توهان کي ايمبسي مان کڻندو اچي.“ آئون 
		ٽئڪسي  ڪري  ايمبسي  پهتس،  اڌ  ڏينهن  موڪل هجڻ ڪري ايمبسيءَ ۾ ڪو به موجود نه هو،  پٺاڻ  چوڪيدار مين گيٽ  کوليو ۽  رسيپشن  ۾  اچي  ويٺس.  جيسين  مون لاءِ  ڪار  اچي،  وقت پاس  ڪرڻ  لاءِ  ساڻس  هتان  هُتان  جون خبرون ڪندو رهيس.  پٺاڻ  چوڪيدار کي ملائيشيا  ۾  آئي  6 مهينا  کن  مس  ٿيا  هئا،  پر  هو هن ملڪ جي ترقي ۽  حڪومت جي نظام مان ڪافي متاثر لڳو ٿي.  ”ڪاش  اسان  جو ملڪ به هيئن ترقي ڪري.“  هو هر وقت اها ئي دعا گهرندو رهيو.  ”بي  روزگاريءَ ڪري اسان جي ملڪ جا ماڻهو ايجنٽن  کان  پاڻ  ڦرايو ظاهر ظهور يا لڪي ڇپي  هتي  اچن  ٿا  ۽  پوءِ  هر  وقت خوف جي زندگي  گذارين  ٿا.  هاڻ  ملائيشيا  وارن سخت قانون ڪڍيو آهي  ته  جيڪي  غير  قانوني رهيل آهن،  سي  پنهنجي  سفارتخاني  کان  ليٽر  وٺي پنهنجن  ملڪن  ڏانهن  روانا ٿي وڃن،  سندن  نالو به نه ورتو ويندو.  ٻي  صورت ۾ مقرر تاريخ گذرڻ بعد جيڪو پوليس جي ور چڙهندو،  ان  کي  غير  قانوني رهائش جي  ڏوهه ۾ جيل ۽  ڏنڊ لڳايو ويندو....“ پوڙهو 
		چوڪيدار مون سان خبرون ڪندو رهيو.  اتي  موٽر  سائيڪل  تي  هڪ  پنجويهه ورهين جو نوجوان ڪپڙن  جي  هڙ  کڻي  آيو،  جنهن  مان  نوان سبيل ڪپڙا  ڪڍي  چوڪيدار کي ڏئي اردوءَ  ۾ سمجهائڻ لڳو. ”ڪير  آهي؟“  مون چوڪيدار کان پڇيو. ”درزي  آهي،  اسان  جا  ڪپڙا  کڻي  ويندو آهي،  سبي  پوءِ  پهچائي  به  ويندو آهي.“  چوڪيدار ٻڌايو. ”سٿڻ 
		قميص جا گهڻا ٿو وٺي؟“  مون پڇيو. ”ڏهه  رنگٽ.“ ”تمام 
		سستو ٿو سبي.“  مون چوڪيدار کي چئي  نوجوان،  جيڪو بيحد هيسيل لڳي رهيو هو،  کان  سندس  دڪان  جو پڇيو. “سائين  دڪان  ته  نه  اٿم،  هڪ  ٻئي  پاڪستانيءَ وٽ  رهيل  آهيان.  لڪي  ڪم  ڪندو آهيان  ۽  روزگار  ڪمائيندو آهيان.  توهان کي سبائڻا هجن ته ائڊريس ٻڌايو ته اچي  کڻي  ويندس.“ ”مون کي 
		في الحال ته سبائڻا نه آهن،  پر  ڏهه  ڊالر  (رنگٽ)  ته  تمام  گهٽ  ٿو وٺين.  ڏهه  ملئي  ڊالر  ته  پاڪستاني  0 6 1  رپيا  مس  ٿيا.“ ”سائين  ڇا  ڪريان،  غير  قانوني رهيل آهيان،  ان  ڪري  دڪان  ته  کولي نٿو سگهان.  اهي  پئسا  به  ڪيترا  کايو وڃن،  جو کين خبر آهي  ته  آئون غير قانوني رهيل آهيان.  شڪايت  ڪرڻ  تي  پوليس ماڳهين مون کي سوگهو ڪندي.  جنهن  وٽ  لڪيل  آهيان،  ڪمائيءَ جو ڪجهه حصو ان کي به ڏيڻو  پوي ٿو.“  هن  ٻڌايو. ”ڪٿي جو 
		آهين؟“  مون پڇيومانس. ”ڪراچيءَ جو آهيان،  لياقت  آباد  ۾  رهان  ٿو.“ ”هتي 
		کان وڌيڪ ته ڪراچيءَ ۾ ڪمائي ٿو سگهين.“  مون چيومانس. ”بلڪل  سائين.  پر  هاڻ  جو قرض  کڻي  ايجنٽ  کي  سٺ  هزار  رپيا  کارائي  ڀاڙا  ڀري  هتي  پهتو آهيان  ته  ڪجهه  ته  ڪمائي  وڃان.  ٻه  سال  ٿي  ويا اٿم.  اڃا  ڀاڙي  جا  پئسا  ڪڍي  نه  سگهيو آهيان،  جيڪي  ڪمايان  ٿو اهو اٽي،  لٽي  ۽  اجهي  پٺيان  خرچ  ٿيو وڃي.“ ”هن 
		غريب وٽ  ته  پاسپورٽ  به  نه  آهي،  جنهن  ايجنٽ  ذريعي  هتي  پهتو هو ان کانئس پاسپورٽ  به  کسي  رکيو.  هاڻ  نه  پاسپورٽ  ٿو مليس ۽  نه  ان  ايجنٽ  جو ماڻهو،  جنهن  کانئس  پاسپورٽ  وٺي رکيو.  ٿي  سگهي  ٿو هن وڪڻي ڇڏيو هجي.  ٻڌون پيا  ته  ڪيترائي  فلسطيني  ۽  سري  لنڪا  جا  تامل،  پاڪستاني  پاسپورٽ  حاصل  ڪري  وارداتون ٿا ڪن.“  چوڪيدار ٻڌايو. ”پوءِ  هن  غريب  جو ڇا ٿيندو؟“  مون چوڪيدار کان پڇيو. ”خبر  ناهي.  ويچارو سفارتخاني جا به ڪيترا چڪر  هڻي  چڪو آهي،  پر  ڪو به سفارتخانو ائين بنا ثبوت جي ته پاسپورٽ  ٺاهي  نه  ڏيندو.  ائين  ته  هتي  سوين بنگالي ۽  برمي  پيا  ڦرن  ته  اسان  پاڪستاني  آهيون ۽  اسان  کي  پاسپورٽ  ڏنو وڃي.  هو پنهنجو ملڪ ڇڏي هيڏانهن رهڻ جي ارادي سان آيا  پر  هاڻ  هتي  سندن  ڪم  نه  ٿيو آهي  ته  ان  ڪوشش  ۾  آهن  ته  پنهنجي  ملڪ  موٽڻ  بدران  پاڪستان  ئي  هليو وڃجي.“  چوڪيدار ٻڌايو.  ايتري  ۾  اطهر  جي  ڊرائيور اچي  هارن  وڄايو ۽  آئون پنهنجو ٿيلهو کڻي گاڏيءَ ۾ اچي  ويٺس.  رستي  تي هو به ان ئي عنوان تي ڳالهائيندو رهيو ته اڄ  ڪلهه  ملائيشيا  انهن  ڌارين  ماڻهن  جي  وٺ پڪڙ  ڪري  رهيو آهي،  جيڪي  هتي  لڪي  ڇپي  آيا  آهن،  يا  اهي  جن  جي  وزٽ  ويزا يا  ورڪنگ ويزا  ختم  ٿي  وئي آهي،  پر  اڃا  رهيا  پيا  آهن  يا  وري اهي ماڻهو جيڪي وزٽ  ويزا  (يعني  گهمڻ  جي  بهاني  سان)  هتي  اچي  پوءِ  نوڪريون يا مزدوريون ڪري رهيا آهن.  انهن  ۾  گهڻائي  انڊونيشين  جي آهي.  اهي  درياهه  (ملاڪا  ڳچي  سمنڊ)  جي  هن  پار  سماترا  ٻيٽ  کان  هتي  اچن  ٿا  ۽  سندن  زبان  ۽  شڪل  هتي  جي  مڪاني ملئي  ماڻهن  سان  گهڻي  ملي  ٿي.  ٻئي  نمبر  تي  بنگلاديش،  برما،  پاڪستان  ۽  ڪمبوديا جا ماڻهو آهن.  اخبارن  ۾  بار  بار  اچي پيو ته مقرر تاريخ کان اڳ غير قانوني ڌاريا ملائيشيا  ڇڏي  وڃن.  اهڙيون تاريخون ٻه  دفعا  اڳ  به  مقرر  ڪيون ويون هيون پر  هن  ڀيري  لڳي  ٿو ته حڪومت سختي ڪرڻ واري آهي  ۽  هو ڳوٺ ڳوٺ شهر  شهر  ۾  اهڙن  غير  قانوني ماڻهن جي ڳولا جاري رکندي ۽  حڪومت انهن کي به سزا  ڏيڻ  جو ارادو رکي ٿي،  جيڪي  اهڙن  ماڻهن  کي  گهرن  ۾  اجهو ڏيو ويٺا آهن  يا  پنهنجي  ڪارخانن  ۽  فيڪٽرين  ۾ طور 
		لڳائي رکيو اٿن.  توبهه توبهه!  ڪهڙو زمانو اچي  ويو آهي...“  هو اسٽيرنگ  ويل تان هٿ کڻي نڪ مهٽڻ  لڳو.  ”اسان  جو ملڪ هنن سڀني کان سکيو ستابو هو،  اڄ  اهو مسڪين ٿي ويو آهي،  قرضي  ٿي  ويو آهي،  بيروزگاري  ۽  بيماري  هن  جي  علامت  بڻجي  وئي آهي.  اسان  جي سياستدانن  ملڪ  کي  کوکلو ڪري ڇڏيو آهي.  سندن  غلط  پاليسين،  عياشين  ۽  سياسي  جهيڙن  جهٽن  اسان  جي  ملڪ  کي  ڪٿي  پهچايو آهي.  اڄ  اسان  جا  ڊاڪٽر،  انجنيئر،  آمريڪا  ۽  ڪئناڊا  جي  سپر  اسٽورن ۾ چوڪيدار ۽  بئرا  ٿيو ڪم پيا  ڪن.  انگلينڊ  جي  ريلوي اسٽيشن  تي  برگر  ۽  سئنڊوچ  پيا  وڪڻن.  توهان يقين ڪريو،  هتي  هڪ  اهڙو نوجوان وڪيل به رهيل هو،  جنهن  ڪنسٽرڪشن  ورڪ تي عام مزدور ٿي ڪم ٿي ڪيو.  چوندو هو ڇا ڪريان؟  پاڪستان  ۾  بک  پيو مران.  چوري يا ڌاڙو هڻڻ بدران هتي پيو پورهيو ڪريان ۽  پنهنجو ۽  پنهنجن  ٻارن  جو پيٽ  پيو پاليان.  غريب  هڪ  ڏينهن  اوچتي  چڪاس  ۾  پڪڙجي  پيو،  ٽي  ڏينهن  جيل  ۾  رکي  کيس  واپس  لاهور موڪليو ويو.  مون ڏهه سال کن لبيا ۾ نوڪري ڪئي آهي  ۽  هتي  ٽن  چئن  سالن  کان  آهيان.  جيڪي  ڪمايان  ٿو اهو ٻارن جي  تعليم  تي  خرچ  ڪريان  ٿو.  گذريل  سال  اسٽاف  گهٽائڻ  جي  چڪر  ۾  مون کي به نوڪريءَ مان ڪڍي ڇڏيائون.  واپس  پئي  ويس ته اطهر  صاحب  مون کي ترسائي ڇڏيو ته هن سال جي آخر  تائين  جيسين  هو هتي ڪوالالمپور ۾ آهي،  ان  وٽ  نوڪري ڪريان،  جو هن جا ٻار  مون سان هريل آهن.  کين  اسڪولن ۾ ڇڏي ۽  وٺي اچان  ٿو.  آئون پاڻ  به  هاڻ  گهڻو وقت هتي رهڻ نٿو چاهيان.  6  ستن  مهينن  بعد  پنهنجي  ڳوٺ پنڊيءَ هليو ويندس،  جتي  منهنجا  ٻار  ميڊيڪل  ۽  ڪمپيوٽر  سائنس  پڙهي  رهيا  آهن.  پر  ڇا  اها  ڪا  گارنٽي  آهي  ته  گريجوئيٽ  ٿيڻ  بعد  کين  نوڪري به ملندي!  ڪجهه  مهينا  اڳ  هڪ  سياستدان  هتي  گهمڻ  لاءِ  آيو هو،  مون سندس خوب خدمت ڪئي.  وڃڻ وقت سندس بيگم مون کي چيو ته اسين توکي دعائون پيا  ڏيون.  مون وراڻيومانس ته مون کي دعائون ڏيڻ بدران پنهنجي  وطن  کي  ڏيو.  ملڪ  جي  خوشحالي  ٿيندي  ته  اسان  لاءِ  سک  ۽  خوشي  پيدا  ٿيندي...“ ڊرائيور 
		سڄي  واٽ  پنهنجي  خيالن  جو اظهار ڪندو رهيو ۽  آئون ٻڌندو رهيس،  تان  جو اچي  اطهر  جي  گهر  پهتاسين. "
4,http://www.thekawish.com/Articles1/Altaf%20Shaikh/2004/2004/10%20Dec%2004.htm,"لُڌڙي  سان  شاديءَ  لاءِ تيار  ٿي  ويل  ڇوڪري  جمع 10 
		ڊسمبر 2004ع گذريل  پنج  6  مهينن  کان  جپانين  توڙي  جپان  ۾  رهندڙ  ڌارين  لاءِ  تاما  چان  نالي  هڪ  لڌڙو اهم  بڻيل  آهي،  جنهن  جون  خبرون  رکي  رکي  اخبارن  ۽  ٽي  ويءَ  تي  به  اينديون  رهن  ٿيون  ۽  ماڻهو  نه  فقط  شوق  سان  ٻڌن  ڏسن  ٿا  پر  تفريح  به  وٺي  رهيا  آهن. هي  اڻ  ڪوڙيل  ڏاڙهي  ۽  ڊگهين  مڇن  وارو  سامونڊي  جانور  لڌڙو  جنهن  کي  انگريزي  ۾ سڏجي  ٿو.  (لئٽن  ۽  سائنسي  نالو اٿس)  جپان  جي  اتر  واري  بحر  آرڪٽڪ  جي  برگ  سمنڊ  کان  خبر  ناهي  ڪيئن  ڀلجي  يا  رُلي  پني  يوڪوهاما  ۽  ٽوڪيو  جي  پسگردائيءَ  ۾  جتي  تاما ندي  سمنڊ  ۾  ڇوڙ  ٿي  ڪري،  اچي  نڪتو  آهي  ته  هاڻ  واپس  وڃڻ  جي  نٿو  ڪري.  ٽوڪيو  ۽  يوڪو  هاما  بندرگاهن  وارن  علائقن  ۾  جتان  تاما  ندي  لنگهي  ٿي،  اتي  سامونڊي  نظاري  لاءِ  آيل  ماڻهن  کي  رکي  رکي  هي  لڌڙو  ڏيکائي  ڏئي  ٿو.  هڪ  طرف  عام  ماڻهو  ۽  ٻار  کيس  پاڻيءَ  مان  منهن  ڪڍندو  ڏسي  خوش  ٿين  ٿا،  ته  ٻي  پاسي  جانورن  جي  بچاءَ  واريون  ڪميٽيون  پاڻيءَ  ۾  ڄاريون  وجهي  کيس  ڦاسائڻ  جي  چڪر  ۾  آهن،  ته  هي  ڦاسي  ته  کيس  هن  محدود  پاڻيءَ  مان  ڪڍي  جهاز  ۾  چاڙهي  اتر  جپان  واري  برنگ  سمنڊ  ۾  ڇڏي  اچون،  جتي  پنهنجي  ٻين  لڌڙن  سان  گڏ  ويڪري  ۽صاف  سمنڊ  ۾  هو  خوش  رهي.  هتي  تاما  ندي  واري  هن  حصي  ۾  جتي  ندي  ذريعي  يوڪو  هاما  شهر  جو  گند  ڪچرو  اچيو  ٿو  لنگهي  اتي  هو  ماڳهين  بيمار  نه  ٿي  پوي.  پر  هي  لڌڙو  اڃا  ڪنهن  کي  وٺ  نٿو  ڏئي  ۽  عام  پبلڪ  ته  اهو  ئي  چاهي  ٿي  ته  هو  هتي  ئي  رهي  ۽  کيس  ڏسي  ٻار  ٻچا  خوش  ٿين. جيئن  ته  هي  لڌڙو تاما  نديءَ  ۾  نظر  آيو،  ان  ڪري  هن  جو  پيار  مان  نالو  ئي  ”تاما  چان“  رکيو  ويو  آهي.  اخباري  يا  ٽي  ويءَ  جي  ڪا  خبر  ايندي  ته  خبر  جو  عنوان  ئي  هوندو  ”تاما  چان  اڄ  فلاڻي  هنڌ  نظر  آيو.  تاما  چان  کي  ڏسڻ  لاءِ  اڄ  فلاڻي  فلاڻي  اسڪول  جا  ٻار  ويا  جن  هن  کي  پنهنجي  خرچي  مان  فلاڻيون  فلاڻيون  شيون  وٺي  کارايون.....“  وغيره  وغيره. جپان  ۾  مرد،  عورت  توڙي  ست  اٺ  سال  جي  ٻار  جي  نالي  پويان (سان)  ملايو  وڃي  ٿو،  جنهن  جو  مطلب  صاحب  يا  صاحبه  آهي.  پر  نئين  ڄاول  ٻار  يا  سال  ٻن  جي  ٻار  کي  جپاني  ”سان“  بدران  ”چان“  سڏين  جيڪو  پيار  جو  لفظ  آهي.  پر  ٻڪر  جهڙي  ڏاڙهي  ۽  ٻلي  جهڙين  مڇن  وارو  هي  پوڙهو  کڳو  لڌڙو  جپان  جي  ٻارن  ۽  وڏن  کي  اهڙو  وڻي  ويو  آهي  جو  هن  کي  پيار  مان  ”چان“  سڏڻ  لڳا  آهن.  جيتوڻيڪ  هن  جهڙا  ٻيا  ڪئين  لڌڙا ٽوڪيو  جي  ائينو  ۽  اوساڪا  جي  چڙيا  گهرن  ۾  ڌوڙ  پيا  پائين  ۽  ”چان“  ته  ڇا  پر  ”سان“  سڏجڻ  جا  به  لائق  نه  آهن  پر  هن  لڌڙي  جي  ڀاڳ  سان  ڪهڙي  ريس. ايستائين  ڪم  پيو  هلي  ها  ته  به  ڳالهه  آئي  وئي  ٿي  وڃي  ها  ۽  وڌ  ۾  وڌ  ڀر  وارن  علائقن  تائين  اها  ڳالهه  ماڻهن  جي  وات  تي  هجي  ها  سا  به  فقط جپانين  جي  جپان  ۾  رهندڙ  ڌاريا  ته  بلڪل  ئي  نوٽيس  نه  وٺن  ها،  پر  پوءِ  يوڪو  هاما  جي  شناختي  ڪارڊ  آفيس مڙيئي  ڪجهه  مزي  خاطر  ۽  ڪجهه  سستي  مشهوري  خاطر  تاما  چان  (ان  لڌڙي کي  ”جيو  من  هيو“ جاري  ڪيو.  جپان  ۾  هن سرٽيفڪيٽ  (جنهن  کي  جپاني  ۾ سڏجي  ٿو)  جي  اڳيان  آمريڪا  جو  گرين  ڪارڊ  به  ڪجهه  ناهي.  هن  کي  هڪ  قسم  جو  جپاني  پاسپورٽ  چئي  سگهون  ٿا،  جيڪو  ورلي  ڪنهن  غير  جپاني  يعني  ڌارئي  کي  ملي  ٿو.  جپان  ۾  ڪيترا  اهڙا  ڪورين  ۽  چيني  جيڪي سڏجن  ٿا،  سالن  کان  رهيا  پيا  آهن،  جن  جا  پيءُ  يا  ڏاڏا  ٻي  وڏي  لڙائيءَ  کان  به  پهرين  اچي  رهيا  پر  انهن  مان  به  ڪيترن  کي  اڃا  ”جيو  مينهو“ نه  مليو  آهي.  ڪيترن  جپاني  مردن  يا  عورتن  جون  ڌارين  ملڪن  جون  زالون  يا  مڙس  هتي  سالن  کان  رهيا  پيا  آهن  يا  ڪيترا  فارينر  هتي  سالن  کان  نوڪريون  ۽  بزنيس  پيا  ڪن  ۽  جيتوڻيڪ  هو ٽئڪس به  ڏين  ٿا،  پر  انهن  کي  به  اهو  سرٽيفڪيٽ  ڏيڻ  کان  جپان  حڪومت  لنوايو  وڃي. ۽  هاڻ  جڏهن  هن  جانور  (لڌڙي)  کي  اهو  سرٽيفڪيٽ  ڏيڻ  جو  اعلان  ڪيو  ويو، خاطر  ئي  سهي،  ته  باقي  ٻين  جانورن  يعني  جپان  ۾  رهندڙ  ٻن  پيرن  وارن  ڌارين  ماڻهن  کي  بيعزتي  جي  حد  تائين  اهو  عجيب  لڳو  ته  هنن  کي  به  ”جيو  منهيو“ ڇونه  ملڻ  کپي.  جپان  ۾  رهندڙ  ڪيترا  فارينر  هڪ  ڏينهن  ته  لڌڙي  جي  شڪل  جا  چوغا  پائي  پنهنجي  منهن  تي  هن  جهڙيون  مڇون  ۽  کاڏي  تي  کنڀ  کنڀ  وارن  جا  هڻي  جلوس  جي  صورت  ۾  يوڪوهاما  جي  هڪ  پارڪ  ۾  اچي  گڏ  ٿيا  ته  جيئن  جپاني  ماڻهن  ۽  حڪومت  کي  خبر  پوي  ته  سالن  کان  رهڻ  جي  باوجود  هنن  کي  جپانين  جهڙو  ڇو  نٿو  سمجهيو  وڃي  يعني  اهو  سرٽيفڪيٽ  کين  ڇو  نٿو  ڏنو  وڃي.  جڏهن  ته  هو  هيڏو  ٽئڪس  ڏين  ٿا  ۽  جپان  جي  ترقيءَ  ۾ ڪن  ٿا  ۽  هوڏانهن  هڪ  ککي  لڌڙي  کي  اهو  سرٽيفڪيٽ  ملي  ويو،  جيڪو  بنا  ويزا  جي  هن  ملڪ  ۾  گهڙيو،  هن  کي  ڪا  مقرر  پوسٽل  ايڊريس  ڪانهي،  ڪو  ٽئڪس  نٿو  ڏئي،  جپاني  ڳالهائڻ  جي  قابليت  نه  برابر  اٿس  ۽  هن  ان  سرٽيفڪيٽ  لاءِ  جپان  حڪومت  کي  درخواست  به  نه  ڏني ۽  هيڏانهن  ڪيترا  اسين  انسان  آهيون  جيڪي  ان جي  لائق  آهيون،  پر  سرٽيفڪيٽ  نٿو  ملي.  بهرحال  ڪجهه  چرچي  ۾  ڪجهه  نموني  سان،  جپان  ۾  رهندڙ  ڌارين  جپان  حڪومت  اڳيان  آواز  اٿاريو  آهي  ته  اسان  کي  ريزيڊنسي  سرٽيفڪيٽ  ڇو  نٿو  ڏنو  وڃي. بهرحال  هن  لڌڙي جپان  ۾  رهندڙن  جي  طبيعت  خوشگوار  ڪئي  آهي.  جپان  مان  نڪرندڙ  اخبار هن  لڌي  پاران  اي  ميل  سروس  به  شروع  ڪئي  آهي  ۽  ماڻهو  هن لاءِ  جيڪي  دلچسپ  نياپا  ايڊريس  تي  موڪلي  رهيا  آهن،  اهي  ڇپي  پڻ  رهيا  آهن.  هڪ  ٻه  مزاحيه  نياپا  جيڪي  گذريل  هفتي  جي  اخبارن  مان  نوٽ  ڪيا  اٿم واهه  واهه تاماچان  جي  لئي،  کيس  جپان  حڪومت  سرٽيفڪيٽ  ڏئي  ڇڏيو.  چئبو  ته  اهو  لڌڙو  جيڪو ۾  ڄائو  ان  کي  جپان  جي  قوميت  ملڻ  صحيح  آهي،  باقي  جپان  ۾  رهندڙ  ٻين  ڌارين  لاءِ  نه  جيڪي  ڳرا  ڳرا  ٽيڪس  ڏين  ٿا  ۽  هن  ملڪ  ۽  قوم  جي  خدمت  ڪن  ٿا. آئون  به (لڌڙو)  ٿيڻ  چاهيان  ٿو.  (ٽوڪيو  ۾  رهندڙ  هڪ  ترڪ.) لا  تاما  چان  لڌڙي  سان  شادي  ڪرڻ  سان  مون  کي  پڻ  ان  سرٽيفڪيٽ  جو  آسرو  ٿي  سگهندو؟  (جپان  ۾  پنجن  سالن  کان  رهندڙ  هالنڊ  جي  هڪ  ڇوڪري). لدي  ڪر.  وارو  ڪر  جيئن  تون  لڌڙي  سان  شادي  ڪرڻ  واري  پهرين  ڇوڪري  قرار  ڏني  وڃين،  جي  تون  ان  موقعي  جي  تاڙ  ۾  نه  آهين  ته  پوءِ  ٻئي  نمبر  تي  آئون  تيار  آهيان،  پر  تاماچان  نه  نَر آهي.  هن  ملڪ  ۾  هڪ  نر  جو  ٻئي نر  کي  شادي  لاءِ  پروپوزل  ڏيڻ  خبر  ناهي  ڪيئن  لڳندو؟  (هڪ  انگريز  مرد) شاديءَ  لاءِ  پروپوزل  جي  ڪهڙي  ضرورت  آهي،  ڊچ  ڇوڪري هڪ  لڌڙو  ته  بالٽي  ڀريل  مڇين  مان  ئي  خوش  ٿي  ويندو  (هڪ  جپاني  جو  خط) تاماچان  کي  ته  سرٽيفڪيٽ  ملي  ويو،  مبارڪ  هجيس.  پر  هن  جهڙا  ٻيا  ڪيترا  لڌڙا  جيڪي  ٽوڪيو  جي چڙيا  گهر  ۾  آهن  انهن  جو  ڇا  ٿيندو؟  انهن  کي  تاما  چان  کان  به  وڏو  عرصو  جپان  ۾  ٿي  ويو  آهي.  لڳي  ٿو  ته  هو ويزا  تي  ئي  رهندا. هن  خط  کي  انگريزيءَ  ۾  لکڻ  سان  ئي  ان  پويان  موجود  طنز  مزاح  سمجهه  ۾  اچي  سگهندو. منهنجي  خيال  ۾  جپان  ۾  رهندڙ  اسان  فارينرن  کي  تاما  چان  لڌڙي  وانگر  مڇون  وڌائي  اگهاڙو  ٿي  تامانديءَ  ۾  ترڻو  پوندو،  پوءِ  شايد  جپان  جي  قوميت  ملي.  (هڪ  ڪورين  جو  خط  جنهن  جو  پيءُ  به  هتي  جپان  ۾  ڄائو) بهرحال  ڀلا  ڀاڳ  هن  ککي  (لڌڙي)  جا  جيڪو  جپان  جي  قوميت  حاصل  ڪرڻ  بعد  هاڻ (ڌاريون)  نه  سڏائيندو.  هو  رات  اندر  اڻ  آريي  مان  آري  ڄام  ٿي  ويو. "
5,http://www.thekawish.com/Articles1/Altaf%20Shaikh/2004/2004/18%20Jul%2004.htm,"قصو هڪ ”هم وطن“ جي  ”حب  الوطنيءَ“ جو آچر 18 جولاءِ 2004ع ڪوالالمپور ۾ رهائش  دوران هڪ رات دادوءَ جو منصور شيخ  مون 
		کي ۽  اطهر  ابڙي  کي  دابا نالي  هڪ  پاڪستاني  ريسٽورنٽ  ۾  رات  جي  ماني  کارائڻ  لاءِ  وٺي 
		هليو.  هوٽل  جو 
		مالڪ (50  ورهين جي لڳ ڀڳ) تاج محمد زوريءَ اچي  اسان  جي  ٽيبل  تي  ويهي پڇڻ  لڳو 
		ته،  ماني  ڪيئن  آهي؟  يعني  هن  اهو 
		احساس ٿي ڏيارڻ چاهيو ته هن کي سندس ريسٽورنٽ  ۾  ايندڙ  پاڪستاني  گراهڪن  جو خيال آهي.  جواب ڏيڻ کان اڳ زور سان وڄندڙ  هڪ  بي  سري  پنجابي  گاني  کي  بند  ڪرڻ  جو 
		اشارو ڪري اطهر  ابڙي  چيس:  ”اسان  هن  هوٽل  ۾  مانيءَ جي خصوصيت لاءِ  نه  پر  ويجهو هجڻ ڪري اچون ٿا.“ بلڪل صحيح جواب ڏنائينس.  هوٽل  جي  مالڪ  کي  اهڙو سوال ئي نه ڪرڻ کپندو هو.  ڪو 
		اتر يورپ  جو شهر  هيلسنڪي  ۽  اسٽاڪ  هوم 
		هو يا جاپان  ۽  ڪوريا جو شهر  هو،  جتي  هيءَ ئي هڪڙي هوٽل  هجي  ۽  اسان  مانيءَ جي تعريف ڪريون!  ڪوالالمپور (۽  ملائيشيا  جي  ٻين  شهرن)  جي  گهٽيءَ گهٽيءَ ۾ نه فقط  بهترين  پاڪستاني  ۽  انڊين  کاڌن  جون 
		هوٽلون ۽  ريڙها  گاڏا  آهن،  پر  بنهه  سستا  پڻ.  هوٽل  جو 
		مالڪ پنهنجو فلسفو ٻڌائڻ  لڳو 
		ته هن هوٽل  جو نالو هن داٻا  ڇو 
		رکيو،  جيڪو پوءِ  ٿابا  ٿي  ويو.  ”  پهرين  مون فلاڻي شهر  ۾  هڪ  ريڙهي  ته  ماني  وڪڻڻ شروع ڪئي،  جنهن  کي  ماڻهو دٻو چوندا هئا...“  الائي  ڇا  پئي  ٻڌايائين.  سندس  جملن  ۾  اردوءَ کان وڌيڪ پنجابيءَ جا لفظ هئا.  منهنجي  اها  ڪوالالمپور ۾ آخري  رات  هئي  ۽  مون 
		چاهيو ٿي ته هي هتان اٿي ته آئون اطهر  ۽  خاص  ڪري  منصور کان خبرون پڇان،  جيڪو منهنجي ڪري پري  کان  هلي  آيو آهي.  هوٽل  جو 
		مالڪ اهو قصو ختم ڪري پنهنجي  حب  الوطنيءَ جو احوال ڏيڻ لڳو ته هن لاءِ  پاڪستان  سڀ  ڪجهه  آهي. ”آزاديءَ 
		وقت منهنجو ڏاڏو امرتسر کان هتي آيو ۽  هتي ٿيو.  آئون سترنهن دفعا پاڪستان  وڃي 
		چڪو آهيان  ۽  ستاويهه دفعا انڊيا،  پر  جيڪو سڪون هتي ملائيشيا  ۾  آهي،  اهو ڪٿي به نه آهي.  بزنس  خاطر  ٻاهر  وڃڻو پوي ٿو،  نه  ته  ملائيشيا  کان  ٻاهر  نڪرڻ  تي  دل  ئي  نٿي  چوي.  منهنجي  ڀيڻ  کي  پاڪستان  ڏسڻ  جو 
		ڏاڍو شوق آهي،  پر  اسان  جي  ماءُ  هن  کي  پاڪستان  وڃڻ 
		کان منع ٿي ڪري،  چوي ٿي ته انڊيا ڀلي وڃ پر  پاڪستان  ۾  امن  امان  بنهه  ناهي.“ ڪجهه  ڏينهن  اڳ  ملائيشيا  جي  وزير  اعظم  مهاتير  جي  استعيفيٰ  ڏيڻ  جي  خبر  ڪري  همراهه  غمگين  ۽  خوفزده  هو.  ”مهاتير  آهي  جيڪو اسان ڌارين کي تحفظ ڏيو ويٺو آهي،  ان  جي  وڃڻ بعد ڪير به وزير  اعظم  ٿيو ته اسان انڊين (ننڍي کنڊ جا پٺاڻ،  پنجابي،  تامل،  سک،  هندو، گجراتي)  ماڻهن  لاءِ  جيئڻ  جنجال  ڪري  ڇڏيندو.  اهو ئي حال وڃي ٿيندو،  جيڪو 1969ع  واري ايمرجنسيءَ ۾ ٿيو هو،  هتي  جا  اصلي  باشندا  ملئي  پرانگ  (وڏا ڇرا) کڻي هتي رهندڙ چينين  ۽  اسان  کي  مارڻ  نڪتا  هئا.“ ٺڳيءَ جو 
		مقدر ڏنڊ ملائيشيا  ۾  بئنڪن  جو سسٽم  به  اهڙو صاف سٿرو ۽  سخت  قسم  جو آهي،  جو 
		ورلي ڪا ٺڳيءَ جي واردات ٿئي ٿي،  ايتريقدر  جو ڪنهن کي ڪوڙو چيڪ  به  نٿو ڏئي سگهجي،  جيڪو اسان وٽ  عام  آهي.  بئلنس  کان  ٽڪو 
		وڌيڪ چيڪ  ڪڍڻ  تي  200  ڊالر  ڏنڊ  آهي  ۽  ان  جي  معافيءَ جي ڪا گنجائش  ناهي،  جو 
		هر شيءِ  آٽوميٽڪ  آهي.  مثال  جي  ڳالهه  توهان جا بئنڪ ۾ 150  ڊالر  بئلنس  آهن  ۽  توهان ڪنهن کي 160  ڊالرن  جو 
		چيڪ  لکي  ڏنو 
		آهي  (يعني  بئلنس  کان  ڪجهه  ڊالر  وڌيڪ)،  ته  ان  صورت ۾ 200  ڊالر  ڏنڊ  پوندو.  هتي  اها  سهولت آهي  ته  ڪو 
		به چيڪ  بئنڪ  جي  ڪنهن  به  برانچ  مان  ڪئش  ٿي  سگهي  ٿو. ڪئشيئر  اهو 
		چيڪ  ڪمپيوٽر  ۾  وجهڻ سان چيڪ  واري جي صحيح قبول ڪري ٿو ۽  پوءِ  ڪئشيئر  چيڪ  تي  لکيل  رقم  ٽائيپ  ڪري  چيڪ  آڻيندڙ  کي  اها  رقم  ڪئش  ۾  ڏئي  ٿو،  پر  ان  صورت ۾،  جڏهن  چيڪ  جي  رقم  بئلنس  کان  وڌيڪ آهي،  جيئن  ئي  ڪئشيئر  160  جو نمبر ڪمپيوٽر  ۾  فيڊ  ڪندو ته ڳاڙهي بتي ٻري  ويندي ۽  چيڪ  آڻيندڙ  کي  پئسا  ته  نه  ملندا  پر  چيڪ  واري جو نئون بئلنس 200  ڊالر  ڏنڊ  ڪٽڻ  تي  150  ڊالرن  بدران  ڪاٽو 50  ڊالر  ٿي  ويندو،  پوءِ  اها  خراب  خبر  ٻڌڻ  بعد  چيڪ  وارو کڻي ڪيڏو به چئي  ته  کانئس  چُڪَ  ٿي  وئي،  پر  ڪئشيئر  ڪجهه  به  نٿو 
		ڪري سگهي،  جو ڪمپيوٽر  جو 
		پرنٽر  ان  ئي  وقت 
		ڏنڊ جا پئسا  هڻي  نئين ٺاهي  ڇڏيندو آهي.  ان  سختيءَ مان اهو فائدو آهي  جو ملائيشيا  ۾  ڪو 
		به ٻئي  کي  ته  ڪوڙو چيڪ  نٿو ڏئي،  پر  پاڻ  به  بئلنس  معلوم ڪري،  سوچي  سمجهي  پوءِ  چيڪ  ڪئش  ڪرائي  ٿو. بدسنئوڻ ۽  وهم پرستيءَ وارا ويچار ڪئپٽن  رزالي  ۽  ڪئپٽن  نورزالي انهن  ٻن  مولوين کي ڀر ۾ بيهاري سامهون لنگهندڙ هڪ همراهه کي ڪئميرا ڏنم ته اسان جو 
		فوٽو ڪڍ.  ڪئپٽن  نورزالي  ٽال  مٽول ڪرڻ لڳو،  ”توهان بيهو ته آئون ٿو تصوير ڪڍان.“  آئون سمجهي ويس،  ڇو ته آخر  مون 
		به هنن ملئي ماڻهن جي وچ  ۾  زندگيءَ جو وڏو حصو گذاريو آهي.  اسان  کان  ڌار  ٿيڻ  کان  جهلڻ  لاءِ  کيس  ٻانهن  کان  ڇڪي  پنهنجي  ڀر  ۾  سوگهو ڪري بيهاريم ۽  ڌارئي  همراهه  کي  ئي  فوٽو ڪڍڻ لاءِ  چيم:  ”سيلا  انگڪت  گمبار“  (مهرباني  ڪري  فوٽو ڪڍ).  فوٽو نڪرڻ بعد مون ڪئپٽن  نورزالي  کي  شڪي  ڪرڻ  لاءِ  گهوري ڏٺو.  ”توهان ملئي ماڻهو ان معاملي ۾ سڌريا ڪو نه.“  مون 
		نورزاليءَ کي ان ڳالهه بابت ٽوڪيو،  هو 
		ٽن  ماڻهن  جو 
		گڏ فوٽو ڪڍرائڻ کي بدسنئوڻ سمجهن ٿا،  سندن  خيال  آهي  ته  ٽن  ڄڻن  جي  فوٽو ڪڍرائڻ تي هڪ ڄڻو مري ويندو. نورزالي  چوڻ لڳو،  ”بس  يار،  اسان  به  ٻڌو 
		آهي.“ ”ٻڌو آهي!“  مون چيومانس،  ”ڪٿي  آهي  ان  جو حڪم؟  ڀلا  مذهب  ۾  ائين  آهي؟“  ۽  پوءِ  مٿي  منهن  ڪري  زور 
		سان چيم  ته،  منهنجا  مولا،  اسان  مان  ڪنهن  جا  ڏينهن  پورا ٿيا هجن ته به هينئر نه مارجانءِ،  نه  ته  نورزالي  اسان  جي  مرڻ  جو سبب دل جو دورو،  بلڊ  پريشر  يا  ڪو 
		حادثو نه پر  فوٽو 
		ڪڍرائڻ سمجهندو. زال  برونائي ڇڏرايو اطهر  ابڙي  وٽ  ويٺو هوس ته هن درٻيلي  جي  احمد  حسين  مخدوم جو نمبر ملائي مون کي ڳالهائڻ لاءِ  فون 
		ڏنو.  احمد  آواز  مان  مون کي سڃاڻي نه پيو،  پوءِ  نالو ٻڌايومانس ته ڏاڍي حب مان ڪا دير کيڪار ڪندو رهيو.  اسان  ٻنهي  ڪئڊٽ  ڪاليج  مان  انٽر  ڪرڻ  بعدچٽگانگ  مان  جهاز  راني  جي  تعليم  حاصل  ڪئي  ۽  پوءِ  ڪيترن  ئي  جهازن  کي  گڏ  گڏ  هلائڻ  بعد  ملائيشيا  ۾  اچي  نوڪري ڪئي هئي سين.  هاڻ  هو 
		ڪافي عرصي کان سنگاپور جي مئرين اڪيڊمي ۾ جهازن  جي  ڪئپٽنن  کي  پڙهائي  پيو.  منهنجي  هن  سان  آخري  ملاقات  1988ع  ۾  ملائيشيا  جي  مئرين  اڪيڊمي  ۾  ٿي  هئي،  جيڪا  هو 
		ڇڏي برونائي جي شهر  ڪئالا  بلايت  هليو ويو هو ۽  ان  جي  ”جعفري  بولقياهه انجنيئرنگ ڪاليج“ ۾ پڙهائڻ  شروع ڪيو هئائين.  برونائي 
		تمام سٺو ملڪ آهي،  کيس  تمام  گهڻو پگهار  ٿي  مليو ۽  جيڪو اوڏانهن ويو ٿي،  اهو 
		وري موٽيو ڪو نه ٿي،  پر  سال  ٻن  بعد  اسان  ٻڌو ته ڪئپٽن  مخدوم برونائي واري نوڪري ڇڏي سنگارپور هليو ويو آهي،  جيڪو سندس زال  مونا جو ملڪ آهي.  ڪئپٽن  احمد  حسين  ٻڌايو ته سندس ڀيڻ پروفيسر ثريا (جنهن ڏهاڪو سال کن اڳ مهراڻ انجنيئرنگ 
		يونيورسٽي  ۾  انگريزي  پڙهائي  ٿي  ۽  هاڻ  انگلينڊ  ۾  آهي)  سنگاپور اچي  پئي،  جنهن  سان  گڏ  هو روانو ٿيڻ وارو آهي،  جتان  پوءِ  هو 
		هميشه  لاءِ  پاڪستان  اچي  رهڻ  جو 
		ارادو رکي ٿو. ”توکي 
		برونائي جهڙي جاءِ  ڇڏڻ  نه  کپندي  هئي،  خبر  ناهي  اها  نوڪري تو  ڇو ڇڏي؟“  مون 
		احمد کان پڇيو.  پاڻ  کلندي  وراڻيائين:  ”اتي  جيڪو وقت به هوس ته ۽ لڳي  رهي  ٿي.“ ”ڇا  مطلب؟“  مون پڇيو مانس. ”زال  جي  نوڪري ۽  ملڪ  سنگاپور ٿيو ۽  آئون برونائيءَ ۾.  هوءَ هر وقت مون کي سنگاپور اچڻ  لاءِ  ڇڪيندي  رهنديهئي،  جيڪو وقت مون وٽ  برونائيءَ ۾ ايندي هئي ته مون کي سنگاپور ڏانهن ڌڪيندي هئي،  نيٺ  برونائي ڇڏي سنگاپور هليو آيس.“ ڪئپٽن  احمد  حسين  جي  ڳالهين  مان  ۽  اطهر  ابڙي  کان  معلوم ٿيو ته احمد حسين بيحد مذهبي ٿي ويو آهي.  ڪجهه  ڏينهن  اڳ  هڪ  دعوت ۾ آيل  سنگاپور ۾ رهندڙ پاڪستاني  سفير  سيد  معيز  بخاريءَ ۽  ملائيشيا  جي  هاءِ  ڪميشن  ۾  ڪم  ڪندڙ  سندس  زال  شيرين  معيز  پڻ  احمد  حسين  جي  ڏاڍي  تعريف  پئي  ڪئي  ته  ڪئپٽن  مخدوم هڪ نيڪ ۽  ٻين  جي  مدد  ڪندڙ  انسان  آهي. اطهر  ابڙي  کي  چيم  ته  ذاتي  ۽  گهرو زندگيءَ کي پري  رکي  پيشه  ورانه لحاظ  کان  ڪئپٽن  مخدوم هڪ قابل جهازي،  نيويگيٽر  ۽  سٺو ٽيچر  آهي.  هن  سان  گڏ  مون 
		ڪيترن ئي جهازن  تي ڪيو آهي.  پاڻ  بيحد  دلير  ڪئپٽن  (۽  ڄاڻو پڻ)  مڃيو وڃي ٿو.  پاڻ  پنج  سال  کن  ملائيشيا  ۾،  ٻه  ٽي  سال  برونائيءَ ۾ ۽  اٺ  سال  کن  سنگاپور ۾ جهازين  کي  پڙهايو اٿس.  ڏکڻ  اوڀر ايشيا  جا  ڪيترائي  جهازي  منهنجا  به  شاگرد  آهن،  پر  ڪئپٽن  مخدوم کان ته هن تر جو ٻچو ٻچو واقف آهي. "
6,http://www.thekawish.com/Articles1/Altaf%20Shaikh/2004/2004/09%20Nov%2004.htm,جاپانين  جي  ذاتين جون  عجيب  معنائون  اڱارو 9 نومبر 2004ع ٽوڪيو  جي  شپ  يارڊ  ۾  هڪ  دفعي  اسان  جو  جهاز  مرمت  لاءِ  آيو  ته  شپ  يارڊ  جي  هڪ  فورمئن  کي  مرمت  دوران  مون  سان  واسطو  رکڻو  هو،  پنهنجي  تعارفي  ڪارڊ ميئيشي  ڏيندي  چيو  ”وتاشينو  نومائي  وا  سوزوڪي“ اهو  ٻڌي  ته  هن  جو  نالو  سوزوڪي  آهي،  مون  کي  ڏاڍو  تعجب  لڳو  ته هن  همراهه  جو  نالو  پڪ  اپ  گاڏي  آهي،  پر  پوءِ  خبر  پيئي  ته  جپاني  ماڻهن  جي  ذات  جو  نالو  گاڏي  ناهي،  پر  گاڏي  جو  نالو  ان  جي  ٺاهيندڙ  جي  ذات  تان  آهي.  ڪجهه  ڏينهن  بعد  خبرون  چارون  ڪندي  مسٽر  سوزوڪي  ٻڌايو  ته،  جپان  ۾  سوزوڪي  ذات  جا  ٻئي  نمبر  تي  گهڻا  ماڻهو  آهن  ۽  جپاني  هر  ذات  جي  ڪا  نه  ڪا  معنيٰ  آهي.  اهڙي  طرح  سوزوڪي  جي  معنيٰ  گهنڊ  جهڙو  وڻ آهي.  ان  بعد  هر  ملندڙ  جپاني  جي  ذات  جي  معنيٰ  ضرور  پڇڻ  لڳس،  جنهن  سان  ڪيترائي  جپاني  لفظ  ياد  ٿيڻ  لڳا.  جيئن معني  سونو  ٻار، هزار  مبارڪون، صاحب  جي  ذات  جي  معنيٰ  ٻه  ديوتا ڇو  جو  فوتا  معنيٰ  ٻه  ۽  ڪامي  (يا  گامي)  معنيٰ  ديوتا.  اسان  جي  اوساڪا  آفيس  ۾  ڪم  ڪندڙ  ڪلارڪ  ڇوڪريءَ  جو  نالو  ”مس  مسالي  وارو  ٻيٽ“ هو.  ڪارا  معنيٰ  مسالي  وارو  ۽  شيما  جي  معنيٰ  ٻيٽ  آهي.  جيئن  هيرو  شيما  (وڏو  ٻيٽ)  ڪاگو  شيما ڇٻيءَ  جهڙو  ٻيٽ)  وغيره.  اهي  شهرن  جا  نالا  آهن.  يوڪو  هاما  ۾  اسان  جي  ڪمپنيءَ  جي  ڊاڪٽر  جو  نالو هو.  ڪي  معنيٰ  شيطان،  تائو  معنيٰ  مٿو  يعني  ”ڊاڪٽر  شيطان  جو  مٿو.“  جيتوڻيڪ  ڊاڪٽر  فرشتا  صفت  انسان  هو.  منهنجي  هڪ  مسواڙي  گهر  جي  مالڪڻ  جو  نالو  ”مسز  ڏهه  خوشبوئون“ هو  ۽  هڪ  جو  نالو  ”مسز  کڏ“ هو.  بهرحال  ان  قسم  جون  کل  جهڙيون  ذاتيون  هر  هنڌ  آهن.  بگهڙ،  ڪنهار  ۽  مرچ  ذاتيون  ته  اسان  جي  ڳوٺ  ۾  به  آهن.  ٻيو  ته  ٺهيو  انگريزن  وٽ  به  آهن،  جيئن  ته لئمب،  ڄاهو گولڊ  سمٿ  وغيره  وغيره.  جپان  ۾  سالن  تائين  جاگيرداري  نظام  رهيو.  ملڪ  جو  96  سيڪڙو  عوام  ائين  ڪت  خلق  تصور  ڪئي  ٿي  وئي.  باقي  ٽي  چار  سيڪڙو  پير  مرشد  سمجهي  وئي  ٿي،  جن  جي  فقط  ذات  هئي. دور  جي  شروعات  تائين  (يعني  1860ع  تائين)  عام  پبلڪ  جي  ڪا  ذات  نه  هئي.  ان  بعد  قانون  ڪڍيو  ويو  ته  هر  جپانيءَ  کي  پنهنجي  ذات رجسٽرڊ  ڪرائڻو  پوندو.  حڪومت  طرفان  ڪا  ذات  رکڻ  ضروري  ٿيڻ  تي  ڪيترن  پنهنجيون  ذاتيون  ڀر  وارن  شهرن،  ندين،  جبلن  ۽  وڻن  ٻوٽن  تان  کڻي  رکيون.  جپان  جون  اڄ  ٽيهارو  کن  ذاتين  ۾  ”ياما“  (جبل)  اچي  ٿو  يا  ”تا“  (ٻني)  اچي  ٿو.  جيئن  ته  ياما  گچي،  ياما  دا،  فوجي  ياما  وغيره.  ڪيترن  جي  ذاتين  ۾  وڻ يا  ٻيلو اچي  ٿو.  جيئن (وڻن  جو  ٻيٽ)  ندين  ۽  جبلن  تي  به  ڪيترن  ئي  ماڻهن  جون  ذاتيون  آهن.  جيئن  ته (پٿرائين  ندي)  يا (نديءَ  وارو  ڳوٺ). ڪيترن  جپانين  جون  ذاتيون  پاڻي  ۽  چشمن  تي  به  آهن.  جيئن  ته  ڪوئي  زومي معنيٰ  پاڻي  جو  ننڍڙو  ڦوهارو.  اڄ  ڪلهه  جي  جپاني  پرائيم  منسٽر  جي  اها  ذات  آهي.  جانورن  ۽  ماٿرين  تي  به  ڪيتريون  ئي  جپاني  ذاتيون  آهن،  جيئن  ته معنيٰ  ڪمين  جو  ڳوٺ.  گلن  جي  نالن  سان  به  ذاتيون  آهن،  پر  ڪچن  چانورن  ۽  رڌل  چانورن  (ڀت)  تي  ته  ڪيتريون  ئي  ذاتيون  آهن.  چانور  جپاني  ماڻهو  جي  زندگيءَ  جو  اهم  حصو  آهن،  چانور  جپانين  جو کاڌو  آهي.  جيئن  اسان  وٽ  ڪڻڪ،  جپانين  جو  وڏو  ”ان  نور“  ڀت آهي.  پاڻ  وٽ”ماني“  چپاتي  اڦراٽو،  نان  به  آهي  ته  سڄي  ماني به  آهي.  چونداسين  ماني  کاڌئي؟  معنيٰ  ٻوڙ  ماني،  دال  ڀت  وغيره  کاڌئي.  اهڙي  طرح  جپان  ۾  ڀت فقط  رڌل  چانور  (ڀت)  به  آهي  ته  سڄي  ماني  به.  ميزبان  پڇندو. معنيٰ  تو  ڀت  کاڌو  آهي.  يعني  پوري  نيرن  جنهن  ۾  چانهه،  ڊبل  روٽي،  ڀت،  مڇي  سڀ  ڪجهه  اچي  ويو. معني  صبح  ۽  اسا  گوهان  معنيٰ  صبح  جو  ڀت  يعني”نيرن“  اهڙي  طرح معنيٰ  ”منجهند  جو  ڀت“  جيئن  پاڻ  وٽ  چون  ”منجهند  جي  ماني.“ جپان  ۾  ڪيتريون  ئي  ذاتيون  ڌنڌن  تان  آهن،  جيئن  انگريزن  جون گولڊ  سمٿ  وغيره  ۽  اسان  وٽ  لوهار،  ڀوڳڙي  (ڀوڳڙا  ٺاهڻ  وارو)  سونارو  وغيره  (ڀرڳڙي  الڳ  ذات  آهي)  منو  صدي  کن  اڳ  1930ع  ۾  شوجيرو  نالي  هڪ  جپانيءَ  جنهن  جي  ذات هئي،  معني  پٿر  جي  پل ٽائر  ٺاهڻ  جي  فئڪٽري  لڳائي،  جنهن  جو  نالو  اشي  باشي  ڪمپني  رکڻ  بدران  انگريزي  ترجمي  وارو  نالو  ”برج  اسٽون“  رکيو.  اڳتي  هلي  ان  ڪمپنيءَ  جا  ٽائر  ۽  سائيڪلون  ايڏو ته  سٺيون  ثابت  ٿيون  جو  سڄي  دنيا  ۾ جي  نالي  کان  هر  هڪ  واقف  ٿي  ويو.  ذرا  سوچيو  ته،  مسٽر  اشي  باشي  وانگر  ٻيا  جپاني  به  پنهنجي  ڪمپني  جو  نالو  جپاني  ذات  بدران  انگريزي  ترجمي  وارو  رکن  ها  ته  دنيا  جي  رستن  تي  هلندڙ  لکين  ڊرائيور  ٽويوٽا  ۽  متسوبشي  نالن  وارين  گاڏين  بدران ۽ نالي  وارين  گاڏين  ۾  هلن  ها،  ڇو  ته  ٽويوٽا  معنيٰ  ڀلي  زمين  ۽  متسوبشي  معنيٰ  ٽي  هيرا. 
7,http://www.thekawish.com/Articles1/Altaf%20Shaikh/2004/2004/06%20Mar%2004.htm,"جديد  بسون ۽  ملائيشيا  جون 
		ليڊي ڪنڊيڪٽرز ڇنڇر  6  مارچ  2004ع ڪوالالمپور ۾ منهنجو پهريون اهم ڪم آفيس  ۾  هو،  جتي  ملائيشيا  ۾  ڪم  ڪندڙن  جو فنڊ رکيو وڃي ٿو.  هوٽل  کان  شهر  ڏانهن  ٽيڪسيءَ ۾ وڃڻ جو ارادو لاهي بس اسٽاپ  تي  اچي  بيٺس  ۽  دل  ۾  ارادو ڪيم ته ڪهڙي به بس ۾ چڙهندس  ته  اچي  شهر  کان  نڪرندس  ۽  پوءِ  جي  بس  ڪنهن  ڀر  واري رستي تي لاٿو ته پنڌ  ئي  پنڌ  جالان  راجا  لائوت (شاهراهه  راجا  لائوت) تي مٿين آفيس  ۾  ويندس،  پر  جي  بس  ڪجهه  پري  لاٿو ته اتي ٽئڪسيءَ واري کي ڊالر اڌ ڏيندس ته خوشيءَ سان منزل  تي  اچي  لاهيندو.  بهرحال  هن  وقت ڪوالالمپور  ڪراچيءَ  کان وڌيڪ صاف سٿرو ۽  امن  امان  وارو شهر  آهي،  چپي  چپي  ته  پارڪ  ۽  ويهڻ لاءِ  بينچون آهن،  جتي  ڪٿي  هوٽلون ۽  گاڏي  تي  شيون رکي وڪڻڻ وارا آهن  ۽  ڪيتريون ئي کاڌي جون شيون ڪراچيءَ کان سستيون ۽  صاف  سٿريون آهن.  سڀ  کان  وڏي ڳالهه اها ته ڪراچيءَ کان وڌيڪ ڪوالالمپور جي رستن،  دڪانن، دوستن يارن جي آفيسن  ۽  بس  اسٽاپن  وغيره جي ڄاڻ  هجڻ  ڪري  هڪ  قسم  جو محسوس 
		ڪرڻ جو احساس هو.  ٻين  لفظن  ۾  بس  کڻي  ايمپريس  مارڪيٽ  ۾  ڇڏي  يا  ريگل  اسٽاپ  وٽ،  آئون سيٽيون وڄائيندو صدر پوسٽ  آفيس  تائين  پاڻهي  پهچي  سگهيس  ٿي. ان  ڪري  جيڪا  پهرين  بس  اچي  بيٺي،  ان  ۾  ئي  چڙهي  پيس.  مون سان گڏ ٻه  ٽي  مسافر  ٻيا  به  چڙهيا،  جن  ۾  ٻه  کن  اسڪول يا ڪاليج جا ٻار  هئا.  ٻارن  لاءِ  ٽڪيٽ  جي  الڳ  مشين  هئي،  جنهن  ۾  هنن  پنهنجو ٽڪيٽ  ڪارڊ  وجهي ڪڍيو،  يعني  هن  جي  ٽڪيٽ  جيترا  پئسا  ڪٽجي  ويا،  جيئن  اڄ  ڪلهه  اسان  وٽ  فون ڪارڊ مان يونٽ  ڪٽجن  ٿا.  وڏن مسافرن پنهنجي  سفر  مطابق  سڪا  شفاف  باڪس  ۾  وڌا،  جيڪي  ڪمپيوٽر  تور ذريعي  شيپ  ۽ شڪل  مان  پڙهي  ڊرائيور اڳيان لڳل اسڪرين تي ڪيا،  جيئن  هن  کي  ۽  مسافر  کي  پڪ  ٿئي  ته  ڪيترا  پئسا  وڌا ويا آهن  ۽  ان  بعد  ان  قيمت  جي  ٽڪيٽ  ٻاهر  ڪڍي. ”ٺهيو/  هاڻي  هي  پڪا  انگريز ٿي  ويا آهن.“  مون دل ئي دل ۾ سوچي  چپن  تي  مرڪ  آندي.  هونئن ڪوالالمپور  شهر  ۾،  اسلام  آباد  ۾  هلندڙ مزدائن  جهڙيون بسون هلنديون هيون،  جيڪي  مني  بس  سڏبيون هيون.  توهان کڻي ڪٿي به لهو،  ٽڪيٽ  اڌ  ڊالر  هوندي هئي پر  هاڻ  هڪ  ته  وڏيون ۽  ايئرڪنڊيشنڊ  بسون ٿي پيون آهن  ۽  ٻيو ٽڪيٽ  جو ڪم آٽوميٽڪ  رکيو ويو آهي  ۽  مفاصلي  موجب ان  ڪري  ڪنهن  مسافر  کي  اڌ  ڊالر  کان  به  گهٽ  ٽيهه  سينٽ  به  ڏيڻا  پيا  ٿي،  ته  ڪنهن  کي  اڌ  ڊالر  کان  مٿي  سٺ يا  ستر  سينٽ  به.  ٽڪيٽ  جا  پئسا  چارج  ڪرڻ  لاءِ  آٽوميٽڪ  مشين  هجڻ  جي  باوجود ٽڪيٽ  چيڪر  به  هو،  جيئن  مشين  خراب  ٿيڻ  تي  يا  مقرر  ڪئش  (سڪا)  نه  هجڻ  تي  يا  مسافرن  جي  لهڻ  چڙهڻ  لاءِ  هو رهنمائي ڪري سگهي.  هونئن هتي جي مينهوڳيءَ واري موسم ۽  ڀانت  ڀانت  جي  ماڻهن  کي  منهن  ڏيڻ  ۽  ٽڪيٽ  جا  پئسا  اوڳاڙڻ لاءِ  ان  ڪم  تي  هتي  جا  ٿلها  متارا  داداگير  قسم  جا  انڊين  تامل  هوندا هئا،  جن  جو رول ڪجهه اهو هوندو هو جيڪو ڪنهن زماني  ۾  ڪراچيءَ جي سينيما گهرن جي ٽڪيٽ  واري دريءَ تي مڪرانين جو هوندو هو ۽  ٽڪيٽ  وڪڻڻ ۽  ماڻهن  مان  پئسا  اوڳاڙڻ کان وڌيڪ بس اسٽاپن  تي  دانهون ڪري مسافرن کي سڏڻ۽  بس  کي  لت  ڏئي  مسافرن  سان  ڀرڻ  هوندو هو ۽  پوءِ  هلندڙ  بس  ۾  هڪ  پير  فٽ  بورڊ تي ۽  ٻيو هوا ۾ لڙڪائي ڪرتب ڏيکارڻ هوندو هو،  پر  هاڻ  هر  بس  جي  روٽ  ۽  ايندڙ  اسٽاپ  بس  جي  اڳيان لکيل  رهيو ٿي.  هر  بس  مقرر  اسٽاپن  تي  بيٺي  ٿي  ۽  بيهڻ  بعد  ئي  ان  جا  هئڊرالڪ  دروازا  کليا  ٿي،  يعني  هر  ڪم  يورپ،  جاپان  ۽  سنگاپور وانگر آٽوميٽڪ ۽  ڊسيپلينڊ  ٿي  چڪو آهي.  مون حيرت مان بس ۾ ويٺلن ۽  ٻاهر نظر  ايندڙ  ماڻهن  کي  غور سان ڏٺو.  فقط  چوٿين صديءَ کان اڳ تائين جڏهن دنيا جي تختي تي اسان سڌريل ۽  هتي  جا  ماڻهو جهنگ جا رهاڪو سمجهيا ويا ٿي ۽  هي  ماڻهو هر ترقي۽ لاءِ  اسان  ڏانهن  ڏسندا  هئا.  ان  وقت ڪنهن سوچيو هو ته هيءَ قوم ههڙي منظم ۽  ڊسيپلينڊ  ٿي  ويندي۽  اسان  اڃا  به  پٺيان  رهجي  وينداسين.  بقول هڪ ملائيشيائي  ڊپلوميٽ  جي، ”پاڪستان  جي  فقط  هڪ  شهر  اسلام  آباد  ۾  ئي  رهي  سگهجي  ٿو،  باقي  ٻين  شهرن  ۾  بس  يا  ٽئڪسي  ته  ڇا،  پنهنجي  ڪار  ۾  سفر  ڪندي  به  خوف ٿئي ٿو.“  بيشڪ  صحيح  ٿو چوي،  سچ  ٿو چوي.  اڄ  محنت،  ملڪ  لاءِ پيار،  ايمانداريءَ هنن کي ۽  هنن  جي  ملڪ  کي  خوشحال  ۽  اتم  بڻائي  ڇڏيو آهي.  ڪو وقت هو اسان ملائيشيا،  ٿائلينڊ،  سنگاپور، هانگ  ڪانگ  ۽  ويندي ڪوريا ۽  چين  جهڙن  ملڪن  تي  کلون ڪندا هئاسين ۽  ان  لاءِ  اسان  وٽ  سبب  ۽  جواز  هئا ۽  هاڻ  هو اسان تي چٿرون ٿا ڪن،  جو ان لاءِ  هنن  وٽ  سبب  آهن.  اڄ  هنن  ملڪن  جا  مرد  توڙي عورتون تعليم توڙي ايمانداريءَ جي نوڪري ۽  حق  حلال  کائڻ  ۾  اڳيان  اڳيان  آهن.  اڄ  هن  شهر  ڪوالالمپور  ۾ ويندي عورتون ٽئڪسي  پيون هلائين،  دڪان  ۽  آفيسون پيون هلائين.  هن  بس  جي  ڪنڊيڪٽر  به  هڪ  نوجوان عورت هئي،  سا  به  چيني  يا  انڊين  نه  پر  ملئي  قوم جي.  جيڪا  قوم ڪجهه سال اڳ تائين دنيا جي سست قومن مان سڏي وئي ٿي،  ان  قوم کي هتي جي وزير  اعظم  مهاتير  ۽  سياستدانن  ايڏو متحرڪ ڪيو آهي،  جو هو يورپين،  جاپانين  ۽  ڪورين جو مقابلو ٿا ڪن. مون سيٽ  تي  ويهي ڀر ۾ ملئي عورت ڪنڊيڪٽر  کي  ٻڌايو ته مون وٽ  ”چينج“  ناهي.  هن  مون کان پنجن  ڊالرن  جو نوٽ  وٺي ٽڪيٽ  ۽  باقي  پئسا  ڏنا.  آئون کيس غور سان ڏسندو رهيس.  يورپ  جي  ڪيترن  ئي  ملڪن  ۾  بس  جون ڊرائيور يا ڪنڊيڪٽر  عورتون آهن،  پر  ملائيشيا  ۾  هڪ  ملئي  عورت جو هجڻ واقعي هڪ تعجب خيز  ڳالهه  آهي.  ڇو جو ملئي، جيڪي  مسلمان  آهن،  بنيادي  طرح شرميلا  آهن  ۽  انهن  جون عورتون اهڙن هنڌن تي نوڪري ڪرڻ کان لهرائين ٿيون،  جتي  پبلڪ  ڊيلنگ  آهي  يا  خاص  ڪري  مردن  جي  گهڻائي  آهي.  ان  جو مطلب  اهو هرگز  نه  آهي  ته  ملئي  عورت گهر کان ٻاهر  نٿي  نڪري،  بلڪه  اها  هڪ  عجيب  ڳالهه  آهي  ته  صدين  کان،  جڏهن  ته  اڃا  يورپ  جون عورتون به ايترو گهر کان ٻاهر  نه  نڪتيون هيون،  ته  دنيا  جي  هن  حصي  جي  عورتن مردن سان گڏ گڏ  گهر توڙي ٻاهر  جي  ڪمن  کي  به  منهن  ڏنو ٿي.  پوءِ  اها  ٻي  ڳالهه  آهي  ته  اوائلي ڏينهن ۾ آفيس  جا  ڪم  نه  هئا.  مرد  وانگر عورت کي به  ٻني  ٻاري  جو ڪم ڪرڻو پيو ٿي يا گهر ٺاهڻ جي ڪم ۾ مرد جي مدد ڪئي ٿي. ”ڪٿي 
		لهندائو؟“  هن  مون کان ملئي ۽  انگريزي  گاڏڙ  زبان  ۾  پڇيو.  ”پُوست بندر.“  (شهر  جي  مرڪز  ۾)  مون ٻڌايومانس۽  پوءِ  پنهنجي  ڪئميرا  ڏانهن  اشارو ڪري چيومانس:  ”بوليج انگڪت گمبار اواڪ.“  (توهان جو فوٽو ڪڍي سگهان ٿو؟) ”ڇو.....  ؟“  هن  انڪار  جي  خيال  کان  نه  پر  تعجب  مان  پڇيو،  جو ملائيشيا  ۾  ڪنهن  جو فوٽو ڪڍڻ وڏي ڳالهه ناهي ۽  فوٽوءَ لاءِ  ڪئين  سهڻيون سهڻيون ملئي،  چيني  ۽  فارينر  نازڪ  ڇوڪريون پيون هلن.  هيءَ ته شڪل  مان  ئي  روايتي ڳوٺاڻي ۽  اڻ  پڙهيل  پورهيت لڳي ٿي،  جنهن  جي  جسم  تي  ريشمي  گلن  وارو باجو ڪرونگ (ملئي وڳو) هجڻ بدران ورڪز  جي  ڊريس  ”جينز  پتلون“ هئي،  جنهن  هن  کي  ناز  ڪپڻو يا نسوانيت ڏيڻ بدران سخت جان ظاهر ڪيو ٿي. ”آئون 
		هڪ ليکڪ آهيان،  پنهنجي  سفر  نامي  سان  گڏ  تنهنجي  تصوير پنهنجي  ملڪ  جي  اخبار  ۾  ڏيڻ  جو خيال آيو اٿم،  ته  جيئن  اسان  جي  ملڪ  جا  ماڻهو ڏسي سگهن ته ملئي عورت هر فيلڊ ۾ ڪم ڪري رهي آهي.“ ”توهان 
		جو ڪهڙو ملڪ آهي؟“  هن پڇيو. ”پاڪستان.“  مون وراڻيو. ”مسافرن  جي  جيئن  ئي  رش  گهٽجي  ۽  واندي ٿيان ته تصوير ڀلي ڪڍجانءِ.“  هن  ٽڪيٽ  جو حساب  چڪتو ڪندي چيو.  ڀر  ۾  ويٺل وڏي عمر جي ملئي همراهه منهنجي ملڪ جو نالو ٻڌي  ڪن  کڙا  ڪيا.  ”پاڪستان  جو ڪهڙو حال آهي؟“  هن  پڇيو.  آئون سمجهي ويس ته هو انڊيا طرفان  تازن  مليل  ڌمڪين  جي  حوالي سان پڇي  رهيو آهي،  جيڪي  انڊيا  گذريل  هفتي  ٻن  کان  ڏئي  رهيو آهي.  پنهنجي  ملڪ  ۾  رهندي  ڪو احساس نٿو ٿئي پر  ٻاهر  جا  ماڻهو ڌارئين دنيا جون خبرون يا انڊيا جي پروپئگنڊا  ٻڌي  ائين  ٿا  سمجهن  ته  بس  انڊيا  اجهو ٿو پاڪستان  کي  ڳڙڪائي.  ملائيشيا  لاءِ  جهڙو پاڪستان  تهڙو  انڊيا،  پر  ملائيشيا  جي  نيوز  ميڊيا۾  ايترا  ته  انڊين  آهن  ۽  هو خبرن کي اهڙو ته مروڙي سروڙي پيش  ٿا  ڪن،  جو ههڙن ملڪن جو سادو عوام اهو ئي سمجهي ٿو ته ”پاڪستان  بنهه  ڪمزور آهي.  انڊيا  طاقتور ملڪ آهي.“  ان  قسم  جا  سوال گذريل 4 2  ڪلاڪن  ۾  ايئر  پورٽ  کان  هوٽل  تائين  ڪيترن  ئي  ماڻهن  ڪيا. "
8,http://www.thekawish.com/Articles1/Altaf%20Shaikh/2004/2004/26%20Dec%2004.htm,جپانين  جو  سيبائتو  ڌيرج  ۽ پنهنجن  ٻارڙن  جون  پنڪيون  آچر 26 ڊسمبر 2004ع جپان  ۾  اونهارو  هجي  يا  سيارو،  هر  ڪو  ٻار  پنهنجي  گهر  يا  فلئٽ  ۾  سکيو  ويٺو  هوندو  آهي.  ٻارن  جا  اسڪول  ساڍي  اٺين  کان  پنجين  وڳي  تائين  آهن.  ان  ۾  جيڪا  ڪجهه  ڊوڙ  ڊڪ  ڪرڻي  پوي  ٿي،  اها  ڪن  ٿا.  ان  بعد  گهر  جي  دريءَ  تي  به  نٿا  بيهن،  ٻاهر  گهٽيءَ  ۾  نڪري  رستن  تي  کيڏڻ  يا  دانهون  ڪرڻ  ته  ٿي  پري  جي  ڳالهه.  اسان  جي  ٻارهن  ماڙ  ۾  گهٽ  ۾  گهٽ  120  کن  فلئٽ  هوندا  ۽  ايڏيون  ڏهه  ٻارهن  عمارتون  اسان  جي  بلڊنگ  جي  چوڌاري  آهن،  پر  مجال  آهي  جو  هيٺ  رستي  تي  يا  پنهنجي  پنهنجي  عمارت  جي  هيٺان  ٻارن  جون  رڙيون  ٻڌڻ  ۾  اچن.  هتان  جو  ڪلچر  ڪجهه  اهڙو  آهي،  جو  اسڪول  کان  اچڻ  بعد  ٻار  وهنجي،  ٿوري  دير  هوم  ورڪ  ڪري،  ٽي  وي  ڏسي،  ماني  کائي،  اٺين  نائين  تائين  سمهيو  رهن  ۽  پوءِ  صبح  جو  ڇهين،  ساڍي  ڇهين  پاڻهي  اٿيو،  تياري  ڪن.  ڇو  ته  هنن  جي  ننڊ  پوري  ٿيو  وڃي.  صبح  جو  نه  فقط  پاڻهي  اٿن،  پر  فريش  به  محسوس  ڪن.  اسان  وٽ  ڪيترا  ٻار  اسڪول  ويندي  پنڪيون  کائيندا  نظر  ايندا.  هو  به  ڇا  ڪن،  مائٽن  سان  گڏ  رات  جو  ٻي  وڳي  تائين  ٽي  وي  يا  وي  سي  آر  تي  فلمون  ڏسن،  پوءِ  ننڊ  پوري  ڪيئن  ٿئين مائٽ  ته  کين  اسڪول  موڪلي  بلڪه  تڙي،  پاڻ  وري  سمهي  ننڊ  پوري  ڪن.  ٻار  گهٽ  ننڊ  ڪري  وڃن  موڳا  ۽  نٺر  ٿيندا.  پر  جپاني  ٻين  ڳالهين  سان  گڏ  گاڏي  هلائڻ  ۾  به  ايڏا ۽  ٻئي  جو  خيال  رکڻ  وارا  آهن،  جو  ڪڏهن  ڪڏهن  سڄو  ڏينهن  گذري  ويندو  آهي،  پر  هارن  جو  آواز  ڪن  تي  نه  پوندو  آهي. اڄ  ڪلهه  هتي  سج  پوري  ساڍي  ستين  بجي  لهي  ٿو.  ساڍي  نائين  بجي  ڌاري  سومهڻي  (عشاءَ)  نماز  پوري  ڪري،  پنج  6  منٽ  بالڪني  ۾  اچي  بيهندو  آهيان  ته  رستن  تان  گاڏين  جي  اڃا  چڱي  اچ  وڃ  هوندي  آهي،  پر  فٽ  پاٿ  تقريبن  ويران  ٿي  چڪا  هوندا  آهن.  ڪو  رکي  رکي  ماڻهو  لنگهي  ويندو  آهي  يا  ڪڏهن  پوري  فئملي  (زال  مڙس)  پنهنجي  ننڍي  ٻار  ۽  پوڙهي  ماءُ  پيءُ  سان  گڏ  پسار  ڪندي  نظر  ايندا  آهن.  تعجب  جي  ڳالهه  آهي  ته  هيڏي  وڏي  شهر  جي  هن  چهل  پهل  واري  علائقي  ۾  به  جلدي  ماٺ  ٿيو  وڃي.  ڏهين  وڳي  تائين  ته  بنهه  ماٺ  لڳيو  وڃي.  جيتوڻيڪ  يورپ  وارا  به  ڪم ۽  آرام  کي  پنهنجي  پنهنجي  وقت  تي  ترجيح  ڏين  ٿا  پر  اهي  به  ايڏو  جهٽ  گهرن  ۾  داخل  نٿا  ٿين،  جتي  خاص  ڪري  اونهاري  ۾  ته  يارهين  بجي  تائين  رستن  ۽  گهٽين  ۾  نه  فقط  ماڻهن  جي  هلچل،  پر  جوان  ڇوڪرن  ڇوڪرين  جون  دانهون  ڪوڪون  ۽  ٽهڪ  ويندي  ٻارن  جون  رڙيون  لڳيون  رهن  ٿيون،  پر  جپاني  سڄي  دنيا  کان  مختلف  آهن.  سنگاپور  جي  ماڻهن  کي  حڪومت  جي  ڏنڊي  ۽  ڳرن  ڏنڊن بنايو  آهي،  پر  جپانين  جو  ڪلچر  ئي  اهو  آهي.  سندن  اها عادت  آهي  ته  سوير  سمهجي،  سوير  اٿجي  ۽  اوڙي  پاڙي  جو  خيال  ڪجي.  زور  سان  ڳالهائڻ  يا  بلڊنگ  جي  اندر  توڙي  ٻاهر  دانهن  ڪرڻ  جپان  ۾  عيب  سمجهيو  وڃي  ٿو.  ڇنڇر  يا  آچر  ڏينهن  ٻارن  کي  ڊوڙڻ  ڊڪڻ،  اسڪيٽ  هلائڻ  لاءِ  موڪل  ڏيندا،  پر  بلڊنگ  جي  ٻاهران  نه.  جيتوڻيڪ  هر  بلڊنگ  جي  ٻاهران  ان  بلڊنگ  جي  اڌ  جيترو  پٽ  خالي  ڇڏيل  رهي  ٿو،  پر  هو  پاڙي  اوڙي  جو  سک  ڦٽائڻ  بدران  پنهنجي  ٻارن  کي  ڪنهن  پارڪ  يا  ميدان  ۾  وٺي  ويندا،  اهڙين  ڳالهين  لاءِ  هو  پاڻ  کي  تڪليف  ڏيندا،  پر  پاڙي  جي  ماڻهن  کي  ڊسٽرب  نه  ڪندا.  سنگاپور  وانگر  جيتوڻيڪ  هتي  ڪو  اهڙو  قاعدو  ٺهيل  نه  آهي،  پر  ان  قسم  جا  اخلاقي  قاعدا  هتي  جي  ماڻهن  جي  دلين  تي  سالن  کان  اڪريل  آهن،  جن  تي  هو  سختي  سان  عمل  ڪن  ٿا.  گذريل  ٻن  مهينن  ۾  مون  فقط  هڪ  دفعو  ڇوڪرن  ڇوڪرين  جي  کلڻ  ۽  ٻارن  جي  ڳالهائڻ  جو  آواز  ٻڌو.  ڊوڙ  پائي  بالڪنيءَ  مان  ڏسڻ  آيس  ته  اسان  جي  بلڊنگ  يا  ڀر  واري  بلڊنگ  جون  چار  پنج  ڇوڪريون  ۽  هڪ  ٻه  ڇوڪرا  پنهنجن  ننڍن  ڀائرن  ڀينرن  سان  گڏ  دارون  (ڦٽاڪا)  ساڙي  رهيا  هئا.  هنن  پاڻ  سان  هڪ  پليٽ  آندي  هئي،  ان  تي  ميڻ  بتي  ٻاري  ان  مان  پنهنجيون  دارونءُ  جون  شيون  ٻاري  خوش  ٿي  رهيا  هئا.  پر  انهن  ۾  ڪا  به  ٺڪاءَ  ڏيڻ  واري  يا  پري  اڏامي  وڃڻ  واري  نه  هئي.  سڀ  شيون  جل  ڦل  نموني  جون  هٿ  ۾  جهلي  ٻارڻ  واريون  هيون  يا  هڪ  ئي  هنڌ  ٻري  رنگين  روشني  ڪڍڻ  واريون  هيون.  پاڻ  سان  گڏ  هڪ  ننڍو  دٻو  آندو  هئائون،  جنهن  ۾  انهن  ٻرندڙ  شين  جون  لوهي  تارون  يا  بچيل  کوپا  وڌا  ٿي،  متان  سندن  مان  ڪنهن  جو  هٿ  انهن  گرم  تارن  کي  لڳي  وڃي.  آخر  ۾  ان  ڪچري  سميت  سڀ  سامان  کڻي  گهر  ڏي  روانا  ٿيا. ان  واقعي  بعد  ڪالهه  هڪ  اٺ  ڏهه  سالن  جو  ٻار  هڪ  ڦيٿي  واري  سائيڪل  هلائي  رهيو  هو.  مون  يڪدم  پنهنجن  ڏهٽن  احسن  ۽  ايمان  کي  سڏ  ڪيو  ته  ڏسو  هي  هلائي  پيو  توهان  به  پنهنجي  سائيڪل  هيٺ  وڃي  هلايو.  پر  ٻنهي  اهو  چيو  ته  اهو  ٻار  غلط  ڪم  ٿو  ڪري،  ”اسانکي  مس  چيو  آهي  ته  بلڊنگس  اڳيان  ڇڏيل  ميدان  ٻارن  جي  کيڏڻ  لاءِ  ناهي.“  هنن  ٻڌايو. جپان  جي  ٻارن  ۾  ننڍي  هوندي  کان  وٺي  سٺيون  ڳالهيون  سيکارڻ  ۾  ماءُ،  پيءُ  کان  وڌيڪ  ٽيچر  (ماسترياڻيءَ)  جو  وڏو  هٿ  آهي،  جيڪا  ڪنڊر  گارٽن  ۽  نرسريءَ  کان  وٺي  ٻارن  کي  اُها  سُتي  وجهندي  رهي  ٿي  ته  هيئن  هلجي،  هيئن  وهجي،  هيئن  کائجي،  هيئن  بس  ۾  چڙهجي  لهجي،  هي  ڳالهيون  سٺيون  آهن،  هي  خراب  آهن. اسان  ڏهه  سال  جپان  ۾  ايندا  ويندا  رهياسين  ۽  پنهنجو  پاڻ  کي  هنن  جي  اصولن  مطابق  رکڻ  جي  ڪوشش  ڪندا  رهياسين،  پر  هينئر  ٿو  ڏسجي  ته  اڃا  دهلي  دور  آهي.  احسن،  ايمان  کان  روز  نئين  ڳالهه  جي  خبر  پوندي  رهي  ٿي.  هڪ  ڏينهن  هڪ  جپانيءَ  کان  هتي  جي  هڪ  مشهور  ڪتابن  جي  دڪان جو  پڇيم.  هن  ڪجهه  رستو  ٻڌائڻ  شروع  ڪيو  ته  آئون  سمجهي  ويس  ته  هو  ان  دڪان  بدران  ڪنهن  ٻئي  دڪان  يا  لئبريريءَ  جو  ٻڌائي  رهيو  آهي،  سو  سندس  ڳالهه  کي  يڪدم  ڪٽي  چيم  ته  اهو  نه  پر  جيڪو  ”مارووا“  شاپنگ  سينٽر  ڀرسان  آهي.  بهر  حال  هو  سمجهي  ويو  ۽  پوءِ  هن  اهو  رستو  ٻڌايو.  پر  مون  ڏٺو  ته  مون  سان  گڏ  بيٺل  احسن محسوس  ڪري  رهيو  هو.  منهنجي  پڇڻ  تي  چيائين. ”نانا  ٻئي  جي  ڳالهه  اڌ  ۾  نه  ٽوڙيو.“ ”ڇو؟  اجايو  هن  کي  غلط  دڪان  جو  رستو  ٻڌائڻ  ۾  وقت  لڳي  ها.“  مون  ٻڌايو  مانس. ”ها.  اهو  صحيح  آهي.  پر  هتي  ان  کي  خراب  ٿا  سمجهن.  ڳالهه  پوري  ڪرڻ  بعد  چئجيس.“  هن  چيو  ۽  آئون  سمجهي  ويس  ته  هن  جو  مطلب  ڇا  آهي.  جپان  ۾  ڳالهائڻ  جي  ڌيرج  واري ٽون  سان  گڏ  ان  قسم  جون  ڪئين  ڳالهيون  خيال  ۾  رکڻيون  پون  ٿيون.  يعني  مٿين ۾  هن  جي  ڳالهه ڪرڻ  بدران  کيس  سڄي  ڳالهه  پوري  ڪرڻ  بعد  چئجي  ته  ”اها  ڳالهه  تنهنجي  صحيح  آهي،  پر  آئون  فلاڻي  دڪان  جو  پيو  پڇان.“  هونءَ  به  ڪنهن  جپاني  جي  ڳالهه  ڪٽڻ  سان  هن  جو  مونجهارو  ڏسڻ  وٽان  هوندو  آهي.  بهر  حال  اهي  ته  نارمل  ڳالهيون  ٿيون،  پر  سياستدان  يا  ڪتابن  جا  نقاد  ٻئي  جي  ڳالهه  نه  مڃڻ  وقت  به  شروعات نموني  سان  ڪندا  ته  ”توهان  جي  ڳالهه  ٿي  سگهي  ٿو  پنهنجي  جاءِ  تي  درست  هجي،  تمام  سٺو  خيال  ٿو  لڳي،  پر  منهنجي  خيال  ۾  هيئن  هجڻ  گهرجي....“ بهر  حال  هتي  پنهنجي  گهر  جي  بالڪنيءَ  جي  ڳالهه  ڪري  رهيو  هوس،  جتي  بيهي  هوا  کائڻ،  چوڌاري  جو  نظارو  ڪرڻ  سان  گڏ  گذريل  وقت  ۾  جهاتيون  پائڻ  لاءِ  خوبصورت ملندو  اٿم.  ڪڏهن  ڪڏهن  سامهون  جا  جبل  ۽  اتي  ننڍڙا  ننڍڙا  هارين  نارين  جا  گهر  ڏسي  جپاني  ليکڪن  مشيما  يوڪيو  ۽  تڪاشي  جهڙن  جي  ناولن  جا  بئڪ  گرائونڊ  ياد  اچي ويندا  آهن.  بهر  حال  پنهنجي  بالڪنيءَ  مان  چوڌاري  نظر  ايندڙ  اوچين  بلڊنگن،  مونوريل  جي  پٽن  ۽  رنگين  بتين  وارن جي  وچ  وچ  ۾  هيٺ  زمين  سان  مليل  پراڻي  زماني  جا  ڪنڊائتين  ڇتين  وارا  گهر  پڻ  آهن.  اڄ  کان  22  سال  اڳ  هي  سڄو  شهر  ههڙين  جهوپڙين  جهڙن  گهرن  جو  ڳوٺڙو  هو،  جن  جي  وچ  مان  نانگ  وانگر  ڪچو  پڪو  رستو  لنگهيو  ٿي.  هنن  وڏين  بلڊنگن  ۽  مٿان  هلندڙ  مونو  ريل  مان  ڪا  به  اهڙي  شيءِ  ناهي  جيڪا  پنڌرهن  سالن  کان  مٿي  پراڻي  هجي  ۽  اهو  ئي  حال  هنن  جي  ڀر  وارن  بندرگاهن،  موجي  ۽  شيمونو  سيڪيءَ  جو  هو  ۽  اهو  ئي  حال  اوساڪا  ۽  ڪوبي  شهرن  جي  ٻهراڙيءَ  جو  هو.  اڄ  کان  پاءُ  صدي  اڳ  جو  اهو  زمانو  منهنجي  اکين  اڳيان  ڦرڻ  لڳو. 
9,http://www.thekawish.com/Articles1/Altaf%20Shaikh/2004/2004/24%20Jan%2004.htm,"سڀ مڙس 
		بي وفا به نه هئا  ڇنڇر  24  جنوري 
		2004ع ڪراچي  ڇڏڻ  وقت پاڻ  سان  مون جاگر بوٽ  به  کنيو هو،  اهو سوچي  ته  ملائيشيا  پهچي  روز  شام  جو واڪ ڪندس،  اها  منهنجي  خاص  ”هابي“  آهي.  بهرحال  ڪوالالمپور  پهچي  پهرئين  ڏينهن  نه  واڪ لاءِ  نڪتس،  نه  بس  يا  ٽئڪسي  ڪري  شهر  ڏانهن  ويس،  هوٽل  جي  چوڌاريءَ ۽  ڀر  ۾ ٺهيل  ڪامپليڪس  ۾  ئي  شهر  لڳو پيو هو،  هر  قسم جا  دڪان،  سپر  مارڪيٽون،  هوٽلون ۽  بيڪري  شاپ  هئا.  دڪانن  ۾  گهڻا  اليڪٽرانڪس  جا  دڪان  هئا،  سي  ڊي  پليئر،  ٽي  وي ۽  خاص  ڪري  موبائيل فون ڏاڍا پئي  وڪيا.  12سال  کن  اڳ  ملائيشيا  ڇڏڻ  وقت موبائيل فون وڏي ڳالهه سمجهيو ويندو هو پر  ان  کي  چارج  رکڻ  جو مسئلو هو،  جو هر وقت ڪار جي بيٽري  سان ڪري  رکڻو پوندو هو،  بلڪه  ان  وقت ان فون کي ”ڪار فون“ سڏبو هو.  مو ن کي ياد آهي  ته  ملاڪا  رياست  ۾  اهڙو پهريون فون ملاڪا جي گورنر ورتو هو ۽  وڏي فخر سان ان جو نمبر ڏيندو هو ۽  پوءِ  سال  اڌ  بعد  جلد  ئي  هٿ ۾  کڻي  هلڻ  جو فون اچي  ويو،  جنهن  کي  هن  پا  سي  اڃا  به  ”هئنڊ  فون“ ئي سڏين ٿا،  پر  شروع وارو  موبائيل (هئنڊ) فون ڪافي وڏو ۽  ڳرو هوندو هو ۽  اهو به پهرين  گورنر وٽ  ڏٺوسين.  هو شام  جي  وقت گولف کيڏڻ ايندو هو ته سندس نوڪر ڳچيءَ ۾ پاڻيءَ جو ٿرماس ۽  هٿ  ۾  هي  فون کڻي سندس  پٺيان  هلندو هو.  ڪپڙي  جي  هڪ  ٻن  دڪانن  ۾  گهڙيس  ۽  ريڊي  ميڊ  قميصون ڏٺم.  ملائيشيا  ۾  دنيا  جي  ڪيترين  ئي  ڪمپنين  جون قميص جون فئڪٽريون آهن،  انهن  ملڪن  کان  ڪپڙو ۽  ڊزائين  اچي  ٿي  ۽  هتي  جي  فري  ايڪسپورٽ  زون ۾ موجود ڪارخانن ۾ قميصون ٺهي انهن ملڪن ڏانهن روانيون ٿين ٿيون ۽  انهن  مان  ڪجهه  هتي  جي  دڪانن  ۾  به  وڪامن ٿيون.  اهڙ  ي  طرح  مختلف  ڪمپنين  جا  ريڊيو،  ٽيپ  رڪارڊر،  ٽي  وي ۽  ٻيون شيون هتي ٺهي واپس  جاپان  يا  ٻين  ملڪن  ۾  وڪري لاءِ  وڃن ٿيون.  ڪپڙي  جي  دڪانن  ڀرسان  بوٽن  جا  به  دڪان  هئا.  هڪ  ٻه  شيون وٺڻ تي دل چئي  رهي  هئي  پر  پاڻ  کي  خبردار  ڪري  ان  ڳالهه  تان  لهي  ويس ته هن وقت خريداري ڪرڻ  پاڻ  لاءِ  مصيبت  پيدا  ڪرڻ  آهي،  پنهنجو پاڻ  ڍوئڻ لاءِ  بار  وڌائڻ آهي،  ڇو جو ملائيشيا  ۾  اڃا  خبر  ناهي  ته  ڪيترا  ڏينهن  رهڻو پوي ۽  خبر  ناهي  ڪهڙن  ڪهڙن  شهرن ۾  وڃڻو پوي،  ڪٿي  ڪٿي  هي  بار  ڍوئيندو رهندس.  پنهنجي  ننڍڙي  ڪاپيءَ ۾ هنن دڪانن جا نالا لکي ڇڏيم ته آخري  ٻن  ڏينهن  ۾  اهڙي  شيءِ  ڪنهن  ٻئي  هنڌ  نه  ملي  ته  بس  ۾  چڙهي  هن  دڪان  مان  اهي  بوٽ  ۽  قميصون وٺي ويندس. دڪانن  ۾  ۽  دڪانن  کان  ٻاهر  ملندڙ  ماڻهن  چيني،  ملئي،  انڊين،  ننڍن  وڏن ڇوڪرين،  مردن  ۽  عورتن سان به  ڳالهائيندو رهيس،  ڄڻ  ڌارئين  ملڪ  کان  ڳوٺ پهتو هجان ۽  پنهنجي  مادري  زبان  سنڌي  ڳالهائي  مزو اچي  رهيو هجي.  هي  ملڪ  کڻي  منهنجو ناهي،  هڪ  ڏورانهون ۽  ڌاريو ملڪ آهي،  پر  هن  ۾  ايڏو وڏو عرصو رهي ويو آهيان،  جو ڄڻ  پنهنجي  ڳوٺ وانگر ٿو لڳي ۽  ملئي  زبان  کان  واقفيت هجڻ ڪري ڪا به اوپرائپ  محسوس نٿي ٿئي.  دڪاندار  ۽  خريدار  جيڪا  زبان  (ملئي)  ڳالهائي  رهيا  هئا،  اها  آئون به سمجهيو رهيو هوس،  ڪراچي  ڇڏڻ وقت مون کي ائين پئي  لڳو ڄڻ هاڻ  آئون ملئي زبان  ڳالهائي نه  سگهندس.  ظاهر  آهي  اها  زبان  جيڪا  يڪا  ٻارهن  سال  نه  ڳالهائي  هجيم،  ڪيئن  ٿي  ياد  اچي.  پر  ڪوالالمپور جي ايئرپورٽ  تي  پهچڻ  سان  ٻين  کي  ڳالهائيندو ٻڌي  آئون به شروع ٿي ويس ۽  مون کي تعجب لڳو ته ڪيئن نه ڏکيا ڏکيا لفظ به ايندا ويا.  اهو   مون لاءِ  هڪ  نئون تجربو هو.  جيتوڻيڪ مون اهو ئي پئي  سوچيو ته هاڻ ملئي زبان  ۾  ڳالهائڻ  بدران  انگريزيءَ ۾ ئي ڳالهائيندس.  بهرحال  ڌارين  ملڪن  ۾  رهندڙ  نوجوانن کي هڪ دفعو آئون وري ساڳي نصيحت ڪندس ته جيتري قدر ٿي سگهي مقامي 
		زبان  سکجي  ۽  جيترو جلد اها ٻولي سکبي،  اوترو ان ملڪ ۾ رهڻ ۾ آساني  رهندي  ۽  ان  ملڪ  جو ڪلچر،  گانا،  راڳ،  چرچا  ڀوڳ ڪري  سگهبا. هوٽل  جي  بيڪري  شاپ  مان  ڪجهه  بسڪيٽ  وٺي رهيو هوس ته ڀر ۾ ٻه  ڇوڪريون ڪجهه خريداريءَ لاءِ  اچي  بيٺيون،  ويهن سالن کن جون ٿينديون،  ٻئي  ملئي  ڳالهائي  رهيون هيون ۽  شڪل  مان  به  ملئي  لڳيون ٿي،  پر  سندن  چهرو ملئي  نه  هو،  هڪ  جو گول ۽  لسو منهن هو ۽  رنگ  بيحد  اڇو هو،  سندس  مٿو اڇي رومال(حجاب) سان ڍڪيل هو،  جنهن  رومال کي ملئي زبان  ۾  ”تودونگ“ سڏجي ٿو،  جيئن  ايران  ۾  روسري.  بهرحال  ملائيشيا  ۾  ڪنهن  کي  ان  قسم  جو حجاب ٻڌل  آهي  ته  پوءِ  اها  مسلمان  آهي.  هونئن شروع وارن سالن ۾ يعني ستر واري ڏهي ۾ جڏهن آئون جهاز  تي  هوس ته ملائيشيا  جي  نوجوان ڇوڪرين ۾ مٿو ڍڪڻ ايترو عام نه هو.  اڪثر  پوڙهين مائين ۽  ڳوٺاڻين عورتن جا مٿا ڍڪيل هوندا هئا،  سي  به  ڪنهن  عام  ۽  سادي  پوتڙي سان.  اسيءَ واري ڏهي جي آخري  سالن  ۾  آفيس  ۾  ڪم  ڪندڙ  ڪيتريون ئي ملئي ڇوڪريون پنهنجو مٿو خوبصورت رومالن سان ڍڪڻ لڳيون،  خاص  ڪري  ملائيشيا  جي  اوڀر  واري ڪناري جي رياستن ڪيلنتان ۽  ترنگانو جون،  جتي  مذهبي  تحريڪ  ”الارقم“  ۽  سياسي  مذهبي  پارٽي جو تمام 
		گهڻو زور آهي.  1991ع  ڌاري  ملائيشيا  ڇڏڻ  وقت مون کي گمان هو ته جنهن رفتار سان ملائيشيا  ماڊرن  ٿي  رهيو آهي  ۽  دنيا  جا  ٽي  وي چئنل  ۽  انٽرنيٽ  سسٽم  ڪاميابي  حاصل  ڪري  رهيو آهي،  تنهن  سان  هتي  جا  ماڻهو مذهب کان پري  ٿي  ويندا،  پر  ٻارهن  سالن  بعد  هاڻ  هتي  پهچي  مون کي محسوس ٿيو ته اهو منهنجو خيال غلط  هو.  ماڊرن  ٿيڻ  سان  گڏ هتي  جا  ماڻهو مذهبي به ٿي پيا  آهن،  يعني  خرابين  جي  عام  جام  هجڻ  جي  باوجود ڪيترا پنهنجو پاند  بچايو ويٺا آهن. هوٽل  جي  ڀر  واري مسجد ۾ مغرب جي نماز  پڙهڻ  بعد  ان  مسجد  جي  نوجوان ۽  پڙهيل  ڳڙهيل  پيش  امام  سان  جڏهن  ان  بابت  خيالن  جي  ڏي  وٺ ڪيم ته هن ڏاڍو سٺو منطق  پيش  ڪيو.  هن  چيو ته،  ”اها  حقيقت  آهي  ته  اڄ  ڪلهه  نه  رڳو دنيا جون خرابيون اسان جي سامهون عام آهن  پر  انهن  ۾  ڪشش  به  وڌي ويئي آهي،  بلڪل  ائين  جيئن  اڄ  ڪلهه  بيماريون ۽  انهن  کي  پيدا  ڪندڙ  جراثيم  وڌي ويا آهن.  اهڙيون اهڙيون بيماريون ۽  جراثيم  جن  بابت  اڄ  کان  فقط  هڪ  سئو سال اڳ جي انسانن ٻڌو به نه هو،  پر  پوءِ  انهن  بيمارين  جا  علاج  ڪرڻ  وارا ڊاڪٽر  ۽  سرجن  به  ته  اعليٰ  درجي  جا  ٿي  ويا آهن، دوائون به ته اهڙيون ئي ايجاد ٿي ويون آهن.  اهڙي  طرح  جتي  معاشري  ۾  برايون ۽  بڇڙايون وڌي ويون آهن،  اتي  انهن  جي  خطري  جو چتاءُ  ڏيڻ  وارا نيڪ ماڻهو به ان پئماني  جا  پيدا  ٿي  پيا  آهن.“ بهرحال  ان  رات  هوٽل  جي  بيڪري  شاپ  ۾  هڪ  جو مٿو ڍڪيل هو،  ٻيءَ کي جينز  جي  جئڪيٽ  ۽  ٽائيٽ  پينٽ  هئي  ۽  مٿو اگهاڙو هو،  سندس  منهن  جا  نقش  چينين  ۽  جاپانين  وانگر هجڻ  بدران  ننڍي  کنڊ  جي  ماڻهن  وانگر واضح  هئا،  جيتوڻيڪ نڪ عام ملئي عورتن وانگر هوس،  رنگ  ملئين  کان  ٿورو صاف اسان جهڙو هوس،  جڏهن  مون کين غور سان ڏٺو ته کلڻ لڳيون.  ”اورانگ ملايو؟“  مون پڇيو مان.  اهو ائين آهي  جيئن  ڪنهن  کي  چئجي  ته  سنڌي  ماڻهو آهيو؟ (جي  ها!  پر  منهنجي  ماءُ  چينياڻي  آهي) اڇي رنگ 
		واري ڇوڪريءَ جواب ڏنو ۽  ان  سان  گڏ  مون کان منهنجي سڃاڻپ  پڇي.  منهنجي  اهو ٻڌائڻ  تي  ته  آئون پاڪستاني  آهيان،  جينز  واري ڇوڪريءَ حيرت جو اظهار ڪندي چيو ته آئون پڻ  پاڪستاني  آهيان. مون 
		کائنس انگريزيءَ  ۾ پڇيو. ”نه...!“  هن  انگريزيءَ ۾ ئي جواب ڏنو،  ”منهنجو ڏاڏو پنجابي  هو،  منهنجي  ڏاڏي  ٻڌائي  ٿي  ته  هو ٻي  مهاڀاري  جنگ  ختم  ٿيڻ  بعد  پنهنجي  ڳوٺ ويو ته وري نه موٽيو.“ بهرحال  ملائيشيا  ۾  ڪيترائي  اهڙا  ملئي  ملندا،  جيڪي  توهان کي ٻڌائيندا  ته  هنن  جو پيءُ  يا  ڏاڏو پنجاب  جو هو،  اهو ضرور مسلمان پنجابي  هوندو پر  ضروري ناهي ته ڪو لاهور يا پنڊيءَ جو هجي،  امرتسر،  جالندهر  جو به ٿي سگهي ٿو،  ڇو جو ان وقت گڏيل هندستان هو ۽  اڄ  جو هندستان وارو پنجاب  ۽  اسان  وارو پنجاب  هڪ  ئي  صوبو هو. ملايا  (اڄ  واري مغربي ملائيشيا)  تي  اڃا  انگريزن  جي  حڪومت هئي ته 1947ع  ۾  ننڍي  کنڊ  جو ورهاڱو ٿيو ۽  پنجاب  صوبي جي اڌو اڌ ٿيڻ،  لڏ  پلاڻ  ۽  سخت  خونريزي  جون خبرون جڏهن ملايا،  سنگاپور ۽  هانگ  ڪانگ  پاسي  انگريزن  جي  فوج ۾ ڪم ڪندڙ پنجابي  فوجين ٻڌيون،  ته  ظاهر  آهي  هو گهر ٻار،  (جن  مقامي  ملئي  زالن  سان  شاديون ڪيون هيون) تن کي ڇڏي پنهنجي  وطن  ۾  پنهنجن  مائٽن  مٽن  جي  خبرچار  لهڻ  لاءِ  روانا ٿي ويا ۽  پوءِ  ڪي  سفر  دوران جهاز  ٻڏڻ  ڪري  مري  ويا،  ڪي  پهچڻ  بعد  لڏ  پلاڻ  ۾  هلندڙ  ڪوس جو شڪار  ٿي  ويا،  ته  ڪي  غريب  ايترو ڀاڙو ۽  سگهه  نه  ساري  سگهيا،  جو ملايا جهڙي ڏورانهين ڏيهه ڏانهن موٽن.  نتيجي  ۾  سندن  ملايا  (ملائيشيا)  ۾  ڇڏيل  اولاد دربدر ٿي ويو.  هينئر  گذريل  ويهه پنجويهه سالن کان ملائيشيا  ۾  خوشحالي  اچي  وئي آهي  ۽  هر  ڪو روزگار  کي  لڳل  آهي،  نه  ته  ٻي  مهاڀاري  لڙائيءَ وارن ڏينهن ۾ توڙي ان کان پوءِ  هتي  پڻ  غربت  عام  هئي.  مون کي ياد آهي  ته  ويندي ستر واري ڏهي جي شروع وارن سالن ۾ ڪيتريون اهڙيون ملئي فئمليز،  جن  جا  وڏا پنجاب  وڃي نه موٽيا،  هنن  پنهنجي  مسڪيني  ۽  مصيبتن  واري زندگيءَ جو جوابدار انهن مردن کي قرار ڏنو ٿي.  گهڻي  ڀاڱي  ملئي  عورتون ڳوٺن جون ۽  اڻ  پڙهيل  هجڻ  ڪري  هنن  کي  اها  به  ڄاڻ  نه  پئجي  سگهي  ته  سندن  پنجابي  مڙسن  سان  وطن  (پنجاب)  پهچڻ  تي  ڪهڙا  رڻ  ۽  راڱا  ٿيا ۽  سڀئي  ڪي بي  وفا به نه هئا ۽  جيڪي  پنجابي  مڙس  پنهنجي  وطن  نه  وڃي سگهيا ۽  هتي  ملائيشيا  ۾  ئي  رهجي  ويا،  اڄ  تائين  پنهنجن  ٻارن  سان  زندگي  گذاري  رهيا  آهن  ۽  انهن  جو تعداد به ايترو وڏو آهي،  جو ملائيشيا  جي  شهرن  ۾  ته  ڇا  پر  ڳوٺ ۾ به پنجابي  مسلمان  ۽  سک  نظر ايندا  ۽  انهن  مان  ڪيترا  ته  اڃا  تائين  هارپو ۽  پورهيو ڪري غربت جي زندگي  گذاري  رهيا  آهن.  هاڻ  مڙئي  سندن  اولاد ۽  انهن  جو اولاد پڙهي  لکي  شهرن  ۾  ۽  وڏين نوڪرين ۾ اچي  ويو آهي. "
10,http://www.thekawish.com/Articles1/Altaf%20Shaikh/2004/2004/01%20May%2004.htm,"ننڊ جو 
		دشمن  ملائيشيا جو موالي ڪڪڙُ  ڇنڇر  پهرين  مئي  2004ع ملائيشيا  ۾  پهچڻ  سان  جيڪا  پهرين  شيءِ  توهان کي پريشان  ڪري  ٿي،  اها  چِچِي  يا  ڪرڙي آهي،  جيڪا  اسان  وٽ  به  گهرن  ۾  عام  نظر  اچي  ٿي،  پر  فرق  فقط  اهو آهي  ته  اسان  جي  شهرن  توڙي ٻهراڙيءَ جي گهرن ۾ هلندڙ چِچِيون (ڪرڙيون)  خاموش  آهن،  پر  هتي  جون چِچِيون (ڪرڙيون)  رات جي وقت اهڙو ته ”ٽرٽر ٽرٽر“ جو آواز  ڪن  ٿيون،  جو ستل به ڇرڪ ڀري اٿي وڃن.  ائين  لڳي  ٿو ڄڻ  ”ڊور بيل“ پئي  وڄي  يا  ڪو در جو لوهي ڪنڊو پيو کڙڪائي.  اڄ  کان  ويهه سال اڳ جڏهن ملائيشيا  ۾  جهاز  تي  رهڻ  بدران  گهر  ۾  رهيس  ته  پهرين  رات  ئي  ان  ”ٽرٽر“ جي  آواز  تي  وايون بتال ٿي ويون،  ته  ڇا  جو آواز  آهي.  آئون ۽  منهنجو ٻيو پاڪستاني  ساٿي  انجنيئر  آصف  غيور اڪيلا آيا  هئاسين،  اسان  کي  آخري  ڪنڊ  وارا فليٽ  مليا  هئا،  ٻن  پاسن  کان  سمنڊ  هو ته ٻن  پاسن  کان  قبرستان. چچيءَ 
		(ڪرڙي)  جي ٽرٽر  -  ٽرٽر  تي  مون کي ننڊ ۾ ائين لڳو ته ڪو ٻاهر  در  جو ڪڙو (ڪنڍو) کڙڪائي پيو.  ٽپ  ڏئي  اٿيس  ته  آواز  بند  ٿي  ويو.  در  کولي ڏٺم ته ڪير ڪو نه هو،  رات  جو هڪ ٿيو هو،  سمنڊ  جي  ڇولين جو هلڪو آواز  اچي  رهيو هو يا قبرستان واري پاسي  کان  جيتن  جي  سنهي  ”چر  چر“  جو آواز.  ماٺ  ڪر  سمهي  پيس  پر  ڪلاڪ  ٻن  بعد  وري تکي ۽  سنهي  ”ٽرٽر“ تي  اک  کلي  ته  يڪدم  بتي  ٻاري  چوڌاريءَ ڏٺم ته به ڪير نه هو.  هڪ  هڪ  ڪمرو ۽  بورچيخانو ۽  باٿ  روم ڏٺم،  ڪوبه  ماڻهو ڇيڻو نه هو.  ائين  سمهندي  جاڳندي  صبح  ٿي  ويو.  پوءِ  ٻن  ٽن  ڏينهن  بعد  هتي  جي  ملئي  دوست ٻڌايو ته اهو آواز  چچيءَ (ڪرڙي)  جو آهي،  مون کي يقين ئي نه آيو،  پوءِ  ان  رات  بتي  وسائي ننڊ جو بهانو ڪري سمهي رهيس ته ٿوري دير بعد چنڊ  جي  هلڪي  روشنيءَ ۾ ڏٺم ته هڪ چچي  (ڪرڙيون)  ٻيءَ کي سڏڻ لاءِ  آواز  ڪڍي  رهي  هئي. ”۽  هي  توهان جو ڏيڏر جيڪو رکي رکي ڍڳي جو آواز  ٿو ڪڍي؟“  مون هنن کان پڇيو. ”اهو به 
		رڙ ڪري پنهنجي  ساٿيءَ کي ٿو سڏي“ هنن ٻڌايو. ”توهان 
		جي ملڪ جا جيت جڻا عجيب نڀاڳا آهن.“  مون کلندي پنهنجن  ملئي  دوستن کي چيو،  ”ان  ڪم  سر  انجام  ڏيڻ  لاءِ  کين  ڪو ٻيو اشارو يا ڪو خاموش  سگنل  نٿو سُجهي؟  آخر  دنيا  جي  ٻين  ملڪن  جون چِچِيون (ڪرڙيون)  ۽  ڏيڏريون به ته قائم  رکنديون اچن.“ ۽  هاڻ  ملائيشيا  کان  ٻارنهن  سال  ٻاهر  رهي  ملائيشيا  جا  نانگ  بلائون  ۽  چچين  ۽  ڏيڏرن  جون رڙيون ۽  رانڀاٽ  وساري ويٺو هوس.  ڪوالالمپور ۾ جيڪي ٽي  ڏينهن  ۽  راتيون گذاريم،  سي  فائيو اسٽار  هوٽل  ۾  گذريا،  جتي  جي  ارڙهين  ماڙ  ڪمري  تي  نه  ڪا  چچي  پهچي  سگهي  ٿي،  نه  ڏيڏر  جو آواز  ۽  پوءِ  جڏهن  ڪئپٽن  رزاليءَ جي گهر اچي  رهيس  ته  پهرين  رات  ئي  اک  لڳڻ  سان  چچيءَ جي ”ٽرٽر“  شروع ٿي وئي.  يڪدم  ڏنڊو کڻي ڀت تي هلندڙ چِچِين  کي  ٺڪ  ٺڪ  ڪري  دريءَ کان ٻاهر  ڪڍيم  ۽  پوءِ  دريون بند ڪري هلڪو ايئر ڪنڊيشنر  هلائي  ستس  ته  ڄڻ ته  بيهوش  ٿي  ويس.  سڄي  ڏينهن  جو ٿڪ هو ۽  رات  جي  مانيءَ ۾ ملئي قسم جا فراءِ  چانور  ۽  ملئي  مٺائي  گهڻي  کائي  ويو هوس،  سو ننڊ اصل اکين تي ويٺي هئي ۽  سڪون جي ننڊ ڪندي مون کي ته ائين لڳو ته ڪلاڪ ٻه  ڪو مس ٿيو آهي  ته  منهنجي  سيرانديءَ واري ڀت تي (جتي دري هئي) ٿپ  ٿپ  جا  آواز  ٿيا.  مون کي لڳو ڄڻ  ڪو ڀت تي هٿ هڻي مون کي اٿاري رهيو هجي.  پهرين  ٿڀ  ٿڀ  تي  ئي  اٿي  کڙو ٿيس،  سمجهي  ويس ته ڪئپٽن  رزالي  فجر  نماز  لاءِ  اٿاري  رهيو هوندو،  پر  ڪو آواز  ٻڌڻ  ۾  نه  آيو.  ”سياپا؟  سياپا؟  (ڪير  آهي؟  ڪير  آهي؟)  مون پڇيو،  پر  جواب ملڻ بدران وري ٿڀ ٿڀ ٿي  ۽  آئون اڃا سوچي  رهيو هوس ته ڪير ٿي سگهي ٿو،  ته  وڏي شاهي  ”ڪڪڙون تون“ ٿي.  دري  کولي ڏسان ته ڀت تي هڪ ڪنگ سائيز  ڪڪڙ  ويٺو آهي،  جنهن  منهنجي  پرواهه نه ڪندي هڪ دفعو وري پنهنجا  پر  جسم  تي  هڻي  ٻانگ  ڏني  ۽  پوءِ  هڪ  ٻئي  پويان ٽي  چار  ٻانگون اهڙي زور سان ڏنائين،  ڄڻ  لائوڊ اسپيڪر  ۾  ڏئي  رهيو هجي.  مون رب پاڪ  جا  شڪر  ادا  ڪيا  ته  فجر  نماز  قضا  ٿيڻ  کان  بچي  ويس.  صبح  جو نماز  تي  اٿڻ  لاءِ  جيڪو گهڙيال ٺاهي رکيو هوم،  سو شايد  بيهي  ويو هو ۽  رات  جا  پوڻا ٻه  ڏيکاري  رهيو هو،  ان  صورت ۾ ڪڪڙ کي شاباس  هجي  جو ٻانگ  ڏئي  مون کي اٿاريائين،  نه  ته  اڇو صبح ٿي وڃي ها.  ٿڪ  جي  ڪري  ائين  پئي  لڳو ڄڻ  ننڊ  پوري نه ٿي هجي ۽  اکيون ائين پوسري رهيون هيون ڄڻ  ڪچي  ننڊ  مان  اٿيو هجان.  بهرحال  چادر  هٽائي  بستري  تان  اٿي  ڪمري  جي  بتي  ٻاريم  ته  سامهون ڀت تي لڳل گهڙيال تي نظر پئي  ۽  اهو ڏسي وائڙو ٿي ويس ته ان ۾ به پوڻا ٻه  ٿيا  هئا.  ائين  ته  ٿي  نٿو سگهي ته ٻئي  گهڙيال  هڪ  وقت بيهي رهيا هجن،  تنهن  جي  معنيٰ  ته  ٻنهي  جو ٽائيم  صحيح  آهي  ۽  آئون واقعي ٻه  ڪلاڪ  کن  مس  ستو آهيان.  حق  تي  مون کي ننڊ مان اٿڻ تي سستي ٿي رهي آهي.  بهرحال  اڃا  ڪافي  وقت سمهڻ لاءِ  آهي،  اهو سوچي  آئون خوش  ٿي  سمهي  رهيس  ۽  يڪدم  ننڊ  اچي  وئي. ”ٺڪ  ٺڪ.  ٺڪ  ٺڪ-  ڪڪڙون تون“ هڪ دفعو وري ڪڪڙ پنهنجا  کنڀ  زور سان ٺپي  ٻانگ  ڏني  ۽  آئون ٽپ  ڏئي  اٿي  ويٺس،  گهڙيال  ۾  وقت ڏٺم ته ساڍا ٽي  ٿيا  هئا،  معنيٰ  هڪ  ڪڪڙ  کي  اها  به  خبر  ناهي  ته  ٻانگ  آڌي  رات  جو نه پر  صبح  جو ڏجي.  يا  ته  هي  عجيب  ڪڪڙ  آهي  جو جنهن وقت موڊ ٿو ٿئيس ان وقت ٻانگ  ٿو ڏئي؟  نه  ڪي  پاڻ  ٿو سمهي ۽  نه  وري مون کي سمهڻ ٿو ڏئي.  هڪ  دفعو وري ڏنڊو کنيم جيڪو دراصل ڏنڊو ته نه هو،  پر  ٻارن  جي  ڊرائينگ  بورڊ جي ”ٽي“  هئي،  جنهن  سان  وڏي ڪاغذ تي ليڪون پائبيون آهن.  دري  کولي ڪڪڙ کي پنهنجي  سامهون واري ڀت تان ڀڄائڻ  چاهيم،  پر  ٿورو اڳيان هلي هو وري زور زور سان ٻانگون ڏيڻ لڳو.  عجيب  موالي ڪڪڙ آهي!  نه  مهل  نه  وقت،  بي  شرم  ٿي  ٻانگون پيو ڏئي.  مون ڪاٺ جي ان ”ٽي“  سان  ڀت  تي  ٺڪ  ٺڪ ڪئي  پر  هو چاهيندي  به  اڳيان  چري  نه  سگهيو،  هن  کي  رسو ٻڌل  هو،  مجبور ٿي ان کي ڇڏي ڏنم ۽  پوءِ  صبح  تائين  مون کي ننڊ ٿي آئي  ته  هن  ٻانگ  ڏئي  اٿاريو ٿي.  صبح  جو نيرن تي رزاليءَ منهنجيون اکيون سڄيل  ڏسي  چيو:  ”شايد  مڇرن  جي  ڪري  توکي ننڊ نه آئي  آهي.“ ”منهنجا  ڀاءُ مڇرن  کي  هڻ  کڏ  ۾،  مون کي رڳو اهو ٻڌاءِ  ته  جڏهن  هر  ڪمري  ۾  ٽي  ٽي  گهڙيال  رکيا  آهن  ته  ههڙي  هرڪيولس ٽائيپ  ڪڪڙ  پالڻ  جي  ڪهڙي  ضرورت؟“ ”اصل ۾ 
		اهو عائشه  توهان لاءِ  وٺي آئي  آهي“  هن  پنهنجي  زال  ڏانهن  اشارو ڪندي چيو. ”ڀائي  خيريت؟“  مون عائشه  کان  پڇيو. ”توهان 
		ئي چوندا هئا ته فارمي ڪڪڙيون نه پر  ديسي  ڪڪڙيون کائڻ کپن.  ان  ڪري  توهان جي اچڻ  جو ٻڌي  ڪالهه  گهرايو اٿم،  جيئن  سڀاڻي  ”ناسي  ايام“  (ڪڪڙ  ۾  پلاءُ)  رڌجي.“  عائشه  ٻڌايو. ”منهنجي  ڀيڻ،  ان  کي  پندرهن  کان  مٿي  سال  اچي  ٿيا،  جڏهن  ملاڪا  ۾  توهان اسان جي پاڙي  ۾  اچي  رهيا  هئا  ۽  پاسار  مالم  (هڪ  قسم  جي  جمعي  بازار)  مارڪيٽ  مان  خريداري  ڪرڻ  وقت آئون توهان کي صلاح ڏيندو هوس ته ديسي ڪڪڙيون وٺو،  ڇو جو ان مارڪيٽ  ۾  ديسي  ۽  فارمي  ڪڪڙين  جي  هڪ  ئي  قيمت  هوندي آهي.  ٻي  ڳالهه  ته  جيڪڏهن  توهان کي ديسي ڪڪڙيون وٺڻيون ئي هيون ته هڪ يا ٻه  ننڍيون کڻي وٺي اچو ها،  هيڏي  وڏي جانور جي ڪهڙي ضرورت هئي،  جنهن  سڄي  رات  سمهڻ  نه ڏنو آهي.“  مون رزاليءَ جي زال  عائشه  کي  چيو. ”هيڏي 
		وڏي ڪڪڙ وٺڻ لاءِ  عائشه  کي  مون صلاح ڏني.“  ڪئپٽن  رزاليءَ چيو. ” “ (ڇو ڀلا؟)  مون پڇيو. ”ظاهر  آهي،  ننڍين  ڪڪڙين  کي  ائين  پڃري  بنا  ڪو نانگ ( ڇڏيندو؟“  رزاليءَ اهڙو سبب ٻڌايو،  جنهن  کان  آئون به ڀلي ڀت واقف هوس. ”پوءِ  ڀلاڻ  هاڻ  ڇا  ڪجي؟“  ڪئپٽن  رزالي  پڇيو ۽  مون هن پهلوان ڪڪڙ جون کڙهون ڏسي چيو:  ”رزالي،  جي  ماتلي  شهر  هتان  ويجهو هجي ها ته هلي شرطن  تي  ويڙهايونس ها،  پر  هاڻ  مهرباني  ڪري  جيترو جلد ٿي سگهي هن کي سير وجهائي ديڳڙي حوالي ڪرينس،  جيئن  ٻي  رات  مٿان  نه  پوي.“  ۽  پوءِ  وري هڪ دفعو پارت  ڪئي  مانس  ته،  ”  هن  ڪم  ۾  مهرباني  ڪري  دير  نه  ڪجانءِ.  بس  سمجهه  ته  جهاز  جا  رسا  کلي  چڪا  آهن  ۽  هر  صورت ۾ جهاز  کي  لنگر  کڻڻو آهي.“ مون کلندي رزاليءَ کي چيو،  جنهن  ان  ئي  وقت پنهنجي  وڏي پٽ  کي  موڪليو ته پاڙي  جي  مولويءَ کان ذبح ڪرائي اچ. ”جيئن  مهمان  ماني  کائين  ۽  رات  جو سمهي سگهن.“ مون لقمو ڏنو.  ملائيشيا  جي  ٻهراڙين  ۾  گهڻو ڪري ڪاٺ جا ڳوٺاڻي قسم جا گهر ٿين،  جن  جو باٿ روم ڪمرن کان گهڻو پري  هوندو آهي.  پر  هن  سڄي  گهٽيءَ ۾ رزاليءَ جي گهر وانگر سڀ گهر ”شهري  نموني“ جا ٺهيل هئا.  هيٺ  ڊرائنگ  روم،  ٽي  وي لائونج ۽  رڌڻي  اڳيان  ننڍڙو باغيچو ۽  پويان اسٽور روم.  مٿين  ماڙ  تي  هڪ  گڏيل  باٿ  روم سان گڏ ٻه  ڪمرا،  جن  ۾  ٻار  ٿي  رهيا  ۽  جن  مان  هڪ  ڪمرو منهنجي حوالي ڪيو ويو هو.  انهن  ٻن  ڪمرن  کان  علاوه هڪ ڪمرو (بيڊ روم) اڌ ڏاڪڻ تي به هو،  جنهن  ۾  رزالي  ۽  عائشه  ٻن  ٻارن  سان  رهيا  ٿي.  هن  گهر  کي  ٺهي  اڃا  ٻه  سال  به  نه  ٿيا  هئا،  پر  هڪ  ته  سخت  مينهن  جي  ڪري  ۽  ٻيو سستي قسم جي ڪنسٽرڪشن  جي  ڪري  سڄي  گهر  جي  حالت  خراب  هئي.  ان  خيال  کان  اسان  جي  ملڪ  جا  سول انجنيئر،  آرڪيٽيڪٽ،  مستري  ۽  مزدور تمام گهڻا هوشيار  ۽ آهن.  هڪ ڳوٺ ۾ ٺهيل پڪو گهر به سهولت ۽  معيار  جي  حساب  سان  سک  وارو ۽  بهتر  هوندو،  باقي  هتي  هي  رزالي  توڙي پاڙي  جي  ٻين  گهرن  (جن  ۾  پڻ  منهنجا  سڃاڻو رهيا ٿي) جي ڏسي  حيرت  ٿي  ٿئي.  بجليءَ جا سُئچ  لڙڪن  پيا،  نلڪا  ڀڳا  پيا  آهن،  پائيپ  ليڪ  پيا  ٿين.  ڪمرن  جا  ڄٽڪا  رنگ  ۽  ٽائيلون... نيٺ  هڪ  ڏينهن  رزاليءَ کي چيم  ته،  ”هن  باغ  بستانن  جي  ملڪ  ۾  کليل  ٻهراڙي  ٽائيپ  گهر  بدران  هي  بند  ڪمرن  وارو گهر ڇو ٺهرايو اٿئي؟“ ”سچ  ٿو چئين.“  هن  وراڻيو،  ”اسان  پاڙي  جا  سڀ  افسوس پيا  ڪريون ته پهرين  بهتر  هئاسين.“ "
11,http://www.thekawish.com/Articles1/Altaf%20Shaikh/2004/2004/18%20Dec%2004.htm,جپان  جو  صبح  ۽  رات جي  سفر  جو  مسئلو  ڇنڇر 18 ڊسمبر 2004ع گذريل  ڪالم  ۾  جپان  جي  ڳوٺن  ۽  ويندي  ٽوڪيو  شهر  جي  ڳالهه  ڪٿان  جو  ڪٿان  وڃي  نڪتي  آهي.  ستر  جي  شروع  وارن  سالن  ۾  جڏهن  آئون  ٽوڪيو  جهاز  وٺي  آيس  ته  اڄ  جي  مقابلي  ۾  تڏهن  ٽوڪيو  جو  گهما  گهمي  وارو  علائقو  گنزا  به  ڪيڏو  نه  پُرسڪون  هوندو  هو.  خاص  ڪري  ڇنڇر،  آچر  ۽  ٻين  موڪلن  وارن  ڏينهن  تي  جڏهن  بندرگاهه  کان  واڪ  ڪري  يا  بس  ۾  چڙهي  اچي  گنزا جي  گهٽين  ۾  پبلڪ  لاءِ  رکيل  ڪرسين  تي  ويهبو  هو.  پاڪستان  کان  آيل  ۽  ٻين  ملڪن  جي  جهازن  جا  به  آفيسر  ۽  خلاصي  اتي  اچي  ساهه  پٽيندا  هئا  ۽  آئس  ڪريم  کائيندا  هئا.  ان  ۾  ڪو  شڪ  ناهي  ته  اوسي  پاسي  جي  ملڪن  (ڪوريا،  هانگ  ڪانگ،  سنگاپور  ۽  ملائيشيا)  جي  ڇوڪرين  کان  جپاني  ڇوڪريون  خاص  ڪري  ٽوڪيو  ۽  يوڪو  هاما  جون  ڇوڪريون  وڌيڪ  سهڻيون  ۽  ڪپڙي  گنديءَ  ۾  وڌيڪ  ماڊرن  لڳنديون  هيون،  پر  اڄ  ته  هتي  جي  ڳوٺن  جون  ڇوڪريون  به  مغربي  فلمون  ۽  ڌاريا  ٽي  وي  چئنل  ڏسي  عجيب  چرين  واريون  حرڪتون  ڪن  ٿيون.  ويندي  چپ  ۽  زبان  ٽوپائي  مختلف  رنگن  جي  ٻُڙن  ۽  پٿرن  جو  جڙاءُ  ڪن  ٿيون.  نوجوان  ڇوڪرا  به  ڪڏهن  ڪڏهن  رات  جو  ٽولا  ٺاهي  گهڻي  آواز  سان  موٽر  سائيڪلون  هلائيندي  نظر  اچن  ٿا،  پر  پوليس  به  سندن  پويان  هوندي  آهي.  اسان  جو  فلئٽ  12  ماڙ  بلڊنگ  جي  اٺين  فلور  تي  آهي،  جيڪا  مين  روڊ  تي  ڪمرشل  سينٽر  ۾  آهي.  هيٺان  بسين  ۽  ڪارين  جا  چار  چار  رستا  اچن  وڃن  ٿا  ۽  مٿان  مونو  ريل.  جنهن  وقت  به  بور  ٿيندو  آهيان  ته  بالڪنيءَ  ۾  ڪرسي  رکي  اچي  وهندو  آهيان.  اڄ  ڪلهه  صبح  جي  روشني  5  بجي  ئي  ٿيو  وڃي.  ان  وقت  وڏي  عمر  جا  جپاني  مرد  ۽  عورتون  فٽ  پاٿ  تي  تکو  تکو  هلندي  يا  جاگنگ  ڪندي  نظر  ايندا  آهن  ۽  ٻيا  اهي  نوجوان  هوندا  آهن،  جن  ڪتا  پاليا  آهن.  آفيس  وڃڻ  کان  اڳ  هو  پنهنجن  ڪتن  کي  واڪ  ڪرائڻ  ۽  هنگائڻ  مٽائڻ  لاءِ  نڪرندا  آهن.  بقول  هڪ  جپانيءَ  جي  ته،  ”هي  ملڪ  ڪتن  جو  نه،  پر  ٻلين  جو  آهي،  پر  اڄ  جون  نڀاڳيون  ڇوريون  يورپ  ۽  آمريڪا  گهمي  پاڻ  کي  ماڊرن  مڃائڻ  لاءِ  ڪتا  ٿيون  پالين.  انهن  کي  ڀاڪر  ۽  چميون  ٿيون  ڏين “ بهرحال  وڏي  عمر  جا  جپاني  پنهنجي  نوجوان  ٽهيءَ  کي  ان  قسم  جون  حرڪتون  ڪندو  ڏسي  ڏاڍا  جڪ  ٿا  کائين.  هو  نٿا  چاهين  ته  سندس  پراڻين  رسمن  ريتن  جي  تباهي  ٿئي.  هو  ڳالهه  ڳالهه  ۾  نوجوانن  جي  اهڙين  ڳالهين  جو  روئڻ  رئن  ٿا.  جيتوڻيڪ  اهڙا  نوجوان  اٽي  ۾  لوڻ  برابر  آهن،  جپان  جي  مقابلي  ۾  ٻين  ملڪن  ۾  ته  الائي  ڇا  حالتون  ٿي  ويون  آهن.  جپان  ۾  آفيسون،  اسڪول  وغيره  ساڍي  اٺين  يا  نائين  وڳي  کلن،  ان  ڪري  پوڻين  اٺين  کان  رستن  تي  ماڻهن  ۽  لارين،  بسين  جي  پيهه  پيهان  شروع  ٿي  وڃي  ٿي.  صبح  جي  وقت  واڪ  ڪندي  هر  هڪ  ڍرن  ڍارن  ڪپڙن  ۾  نظر  ايندو  آهي،  پر  اٺين  بجي  بالڪنيءَ  ۾  اچي  بيهندو  آهيان  ته  چوڌاري  هر  گهٽيءَ  مان  مختلف  عمرين  ۽  مختلف  گريڊ  جي  اسڪولن  جا  ٻار  مختلف  اسڪول  يونيفارمن  ۾  بس  اسٽاپن  ڏي  تکو  تکو  ويندي  نظر  ايندا  آهن.  چاهي  جهڙ  هجي،  اُس  هجي  يا  گوڙ  جي  ٺڪائن  ۽  کنوڻ  جي  چمڪن  سان  تيز  بارش-هنن  لاءِ  گهڙيال  جون  سيون  اهم  آهن،  جن  مطابق  هنن  کي  گهر  ڇڏي  اسڪول  ڏي  روانو  ٿيڻو  آهي.  اٺين  وڳي  کان  نه  فقط  بسين  جو  تعداد  وڌي  ويندو  آهي،  پر  هر  هڪ  بس  مسافرن  سان  ٽُٻ  هوندي  آهي.  مٿان  هلندڙ  مونو  ريل  جيڪا  اسان  جي  بالڪنيءَ  جي  سنوت  ۾  هلي  ٿي،  اها  پڻ  ان  وقت  ماڻهن  سان  ڀريل  هوندي  آهي.  ڪجهه  دير  بعد  آفيسن  ڏي  ويندڙ  مرد  لائيٽ  بلو  يا  ڪاري  سوٽ  ۾  ۽  عورتون  مختلف  ڊريسن  ۾  نظر  اينديون  آهن  ۽  پوءِ  ساڍي  نائين  ڏهين  کان  هائوس  وائيف  گهر  جي  سيڌي  سامان  خريد  ڪرڻ  لاءِ  ٻاهر  نڪرڻ  شروع  ڪنديون  آهن. بسين  لارين  ۽  ريل  جو  سڄو  ڏينهن  مسافر  ڍوئڻ  جو  سلسلو  هلندو  رهي  ٿو  ۽  پوءِ  رات  جا  9  ٿيڻ  سان  چرپر  يڪدم  جهڪي  ٿيو  وڃي،  ڇو  جو  جپان  شايد  دنيا  جو  واحد  ملڪ  آهي،  جتي  سڄي  رات  بسيون  يا  ريل  گاڏيون  نٿيون  هلن.  مون  سمجهيو  هاڻ  اهو  پراڻو  راوج  ختم  ٿي  ويو  هوندو،  پر  ٽوڪيو،  اوساڪا،  ڪوبي  هجي  يا  ڪو  ننڍو  ڳوٺ  رات  جپان  ۾  ساڍي  ڏهين  کان  پوءِ  ڪڪڙون  تون  ٿيو  وڃي.  ان  ڊپ  کان  هر  ڪو  گهڻو  اڳ  گهر  پهچيو  وڃي.  ڇو  جو  پوءِ  ٽئڪسي  ملڻ  به  ڏکيو  ٿيو  پوي  ۽  جپان  ۾  هونءَ  ئي  ٽئڪسي  مهانگي،  پر  رات  جو  ڏهين  کان  پوءِ  اڃا  مهانگي  ٿيو  وڃي.  مون  کي  ياد  آهي  ته  جهاز  وارن  ڏينهن  ۾  جڏهن  اسان  ڪجهه  وڌيڪ  ئي  بيپرواهه  بادشاهه  هوندا  هئاسين  ۽  آئون  ته  گهڙي  ٻڌڻ  کان  ٽهندو  هوس،  ريلوي  اسٽيشن  تي  پهچڻ  ۾  هميشه  دير  ٿي  ويندي  هئي  ۽  آخري  گاڏي  مس  ٿي  ويندي  هئي  ۽  پوءِ  ٻين  جپانين  وانگر  بينچ  تي  يا  ڪاٺ  جي  ڏاڪڻين  تي  سمهي  رهندو  هوس.  پر  مزي  جي  ڳالهه  ته  ڪو  به  سنئون  سڌو  جپاني  ورلي  ڪو  گاڏي  مس  ڪندو  هو.  گهڻو  ڪري  اهي  هوندا  هئا،  جيڪي  ڪلبن  ۽  مئخانن  مان  ڪجهه  گهڻو  ئي  پي  نڪرندا  هئا  ۽  کڻي  هو  صحيح  وقت  تي  پهچڻ  لاءِ  ڪلب  ڇڏيندا  هئا،  پر  شايد  پيئڻ  بعد  هنن  جون  ٽنگون  ساٿ  نه  ڏينديون  هونديون.  اهو  به  چڱو  جو  ڪوبي  ۽  اوساڪا  شهرن  جون  ”سن  نو  ميا“  (جنهن  کي  اسين  ”سنو  ميان“  چوندا  هئاسين)  ۽  ”اميدا“  جهڙين  ريلوي  اسٽيشنن  تي  ڊگهيون  بينچون  هيون،  جن  تي  سوٽ  پهريل  جپاني  آفيسر  به  سمهي  سگهيا  ٿي.  اسين  ته  هوندا  هئاسين  ٽي  شرٽ  ۽  جينز  ۾،  سو  لت  کوڙي  سمهي  رهندا  هئاسين،  پر  جپاني  اصولن  جا  پڪا،  سو  گهڻا  تڻا  سمهڻ  بدران  انهن  بينچن  ۽  ڪرسين  تي  ويهي  اڇو  صبح  ڪندا  هئا.  چون  بينچون  ويهڻ  لاءِ  رکيون  ويون  آهن،  سمهڻ  لاءِ  نه.  نشي  ۾  ڌت  هوندي  به  هو  اصول  جي  ڳالهه  تي  پڪا  هوندا  هئا  ۽  اسان  پنهنجي  منهن  مٿن  کلندا  رهندا  هئاسين.  اهڙي  ئي  هڪ  رات  جي  ڳالهه  ڪنهن  هنڌ  لکي  چڪو  آهيان  يا  شايد  زباني  دوستن  کي  ٻڌائي  هوندم  ته،  ٻه  جپاني  نشي  ۾  آخري  گاڏيءَ  ۾  چڙهي  نه  سگهيا.  هڪ  جو  ٻئي  کي  ٿيلهو  لڳي  ويو  ۽  هو  ٿاٻڙجي  ڪري  پيو.  پهرين  هن  کي  ڀاڪر  ۾  کڻي  اٿاريو،  ايتري  ۾  ٽرين  جا  دروازا  بند  ٿي  ويا  ۽  اها  ڇٽي  وئي.  ڪريل  ماڻهو  جنهن  کان  نشي  جي  حالت  ۾  صحيح  بيٺو  نٿي  ٿيو،  اهو  ٻئي  تي  اچي  بگِڙيو.  اسين  به  ان  وقت  ڊوڙندا  ٽرين  لاءِ  اچي  پليٽ  فارم  تي  پهتاسين  ته  خبر  پيئي  گاڏي  اها  پئي  وڃي.  يڪدم  پنهنجي  قسمت  تي  ڳوڙها  ڳاڙي  ته،  اسٽيشن  جي  ڪاٺائين  پليٽ  فارم  تي  سمهڻو  پوندو،  حالتن  سان  يڪدم  سمجهوتو  ڪري  هنن  ٻن  جپانين  جي  زباني  جهيڙي  کي  ٻڌڻ  لڳاسين.  جيڪو  ڪري  پيو  هو،  اهو  ٻئي  کي  چئي  رهيو  هو  ته  تو  مون  کي  ڌڪو  ڏنو،  مون  کي  پنهنجو  ٽيليفون  نمبر  ڏي  ته  سڀاڻي  پوليس  کي  ٻڌايان  ۽  اڳلو  اها  ئي  ورندي  ڏيندو  رهيو  ته  مون  تو  کي  ڪو  نه  ڪيرايو،  تون  ٿاٻڙجي  ڪري  پئين،  آئون  توکي  فون  نمبر  نه  ڏيندس. اسان  کي  ويجهو  بيٺل  ڏسي  هو  اسان  کي  چوڻ  لڳو  ته  توهان  هن  جو  فون  نمبر  مون  کي  وٺي  ڏيو،  پر  اڳلي  جو  اهو  ئي  ضد  ته  جڏهن  منهنجو  ڏوهه  ئي  نه  آهي  ته  نمبر  ڇو  ڏيانءِ...۽  اسان  پنهنجي  منهن  کلندا  رهياسين  ته  جپاني  پنهنجي  اصول  تي  ڪيڏو  اٽل  آهن.  هن  کي  نمبر  نه  ڏيڻو  آهي،  سو  نٿو  ڏئي.  اتي  اسان  پارو  هجي  ته  ٻئي  کي  خوار  خراب  ڪرڻ  لاءِ  ويتر  غلط  نمبر  ڏئي  ڇڏي  ها،  پر  هي  جپاني  ڪوڙ  به  ته  نٿا  ڳالهائين. 
12,http://www.thekawish.com/Articles1/Altaf%20Shaikh/2004/2004/05%20Jun%2004.htm,"درزياڻين سان ملاقات ڇنڇر 5  جون 2004ع ملائيشيا  جي  شهر  ملاڪا  ۾  پنهنجي  هڪ  پراڻي  شاگرد  ۽  هاڻ  دوست ڪئپٽن  رزاليءَ جي گهر رهڻ دوران هڪ ڏينهن رزاليءَ کي چيم  ته  مو 
		نکي هڪ چيني  درزياڻي  مسز  سي  يو ( سان  ملڻو آهي،  جيڪا  ڳوٺ 
		سنگائي باروءَ ۾ رهي ٿي ( يا گهٽ  ۾  گهٽ  انهن  ڏينهن  ۾  رهندي  هئي،  جڏهن  اسان  ملائيشيا  جي  نيول اڪيڊميءَ ۾ هئاسين) ۽  ٻي  صفيه  نالي  ملئي  درزياڻيءَ سان ملڻو آهي،  جنهن  جو 
		دڪان اسي واري ڏهاڪي ۾(جڏهن آئون هتي هوس) مسجد تاناح شهر  ۾  اتي  هوندو هو،  جتي  پاڻ  پهرين  رات  ماني  اچي  کاڌي  هئي. ”هاڻ  به  اتي  آهي؟“ رزاليءَ  پڇيو. ”هاڻ  ته  نه  اها  ڀاڄي  مارڪيٽ  نظر  آئي  ۽  نه  ان  پويان اهي دڪان،  جن  مان  هڪ  ۾  صفيه  جو 
		درزڪو دڪان ۽  ٽيلرنگ  سيکارڻ  جو اسڪول هوندو هو. ملائيشيا  لاءِ  ڪراچي  ڇڏڻ  وقت 
		۽  هاڻ  فون 
		تي پڻ  گهران  تاڪيد  ڪيائون ته انهن ٻنهي  درزياڻين  سان  ضرور ملي اچان،  جن  منهنجي  وڏي ڌيءُ مريم کي ڏيڍ سال ٽيلرنگ  جو 
		ڪم سيکاريو.  ڇا  ٿيو 
		جو ڪراچي،  ملائيشيا،  ٿائلينڊ،  هانگ  ڪانگ  ۽  جاپان  واري روٽ  واري هڪ جهاز  تي  جيڪي  جهاز  هلائيندڙ  انجنيئرن  جون فئمليون هيون،  انهن  مان  هڪ  انجنيئر  جي  زال  کي  سلائيءَ جو ڪم پڻ  آيو 
		ٿي.  جهاز  جاپان،  ڪوريا،  سنگاپور جهڙن بندرگاهن مان ٿي جڏهن ڪراچي  (هوم پورٽ)  ۾  پهچندو هو ته اسان سڀني کي ٻاهران  آندل  ڪچي  ڪپڙي  تي  ڪسٽم  ڊيوٽي  يعني  ٽئڪس  ڏيڻو پوندو هو،  سواءِ  مٿين  ٿرڊ  انجنيئر  جي.  هن  جي  زال  هر  بندرگاهه  مان  ورتل ڪپڙي  مان  پنهنجا  ۽  پنهنجن  مائٽن  جا  وڳا 
		سمنڊ تي سفر دوران سبي ڇڏيندي هئي.  سندس  بهترين  سلائيءَ جي تعريف جهاز  تي ڪندڙ  سڀني  زالن  ڪئي  ٿي.  هن  ٻڌايو ته سندس ننڍپڻ  ملائيشيا  جي  شهر  پينانگ  ۾  گذريو،  جتي  هن  ٽيلرنگ  پڻ  سکي. منهنجي  زال  اها  ڳالهه  دماغ  ۾  ويهاري ڇڏي هئي،  جو اسان کي ملائيشيا  ۾  نوڪري ملڻ سان هن اوسي پاسي  ۾  ٽيلرنگ  اسڪول جي ڳولا شروع ڪئي ۽  اسان  جي  اڪيڊمي  کان  (جتي  جي  رهائش  هئي)  پنج  6  ميل  پري نالي  هڪ  چينياڻيءَ جو ٽيلرنگ  اسڪول هو.  ”سلائيءَ خاطر  ماڻهوءَ جو وقت ۽  پئسو ضايع  ٿئي  ٿو،  ان  ڪري  سلائي  سکڻ  ضروري آهي.“ منهنجي  زال  فيصلو ڪيو.  جيتوڻيڪ منهنجي ڌيءَ کي سلائيءَ جو شوق نه هو.  هن  هڪ  وڳي اسڪول مان اچڻ  بعد  کيڏڻ  ۽  ٽي  وي 
		ڏسڻ چاهي  ٿي،  پر  منهنجي  زال  کيس  هفتي  ۾  ٽي  ڏينهن  هن  چيني  درزياڻيءَ وٽ  وٺي وڃڻ لڳي.  دڪان  جي  پويان سندس گهر هو،  پيءُ  گذاري  چڪو 
		هوس،  پاڻ  پنهنجي  ننڍي  ڀيڻ  نيلي،  ماءُ،  مڙس  ۽  ٻن  ٻارن  سان  گڏ  رهي  ٿي.  هي  هڪ  ننڍي  ۽  غريب  چيني  فئملي  هئي  پر  جيئن  ته  چيني  محنتي  ۽  پورهيت آهن،  سو 
		گهر جي هڪ هڪ ماڻهوءَ پورهيو ڪيو ٿي.  سندس  ڀيڻ  نيلي  ان  ئي  دڪان  ۾  هيئر  ڪٽنگ  جو ڪم ڪيو ٿي ۽  ماءُ  سبزي  مارڪيٽ  ۾  پپيتا  ۽  انناس  وڪيا ٿي، مڙس  ڪوالالمپور ۾ ڪنهن ڪارخاني ۾ ڪم ڪيو ٿي.  ”سي  يو“ 
		درزياڻي  انگريزي  پڙهيل  نه  هئي،  هن اسان  سان  ملئي ۾  ڳالهايو ٿي. هونئن اسان وٽ  پاڪستان  ۾  (ڪراچيءَ جهڙي وڏي شهر  ۾  توڙي هالا ۽  ٽنڊو ڄام  جهڙن  ڳوٺن ۾) ڇوڪرين کي ٽيلرنگ  سيکارڻ  واريون ڪيتريون ئي درزياڻيون آهن، پر  اهي  سکڻ  لاءِ  آيل  ڇوڪرين کي سلائي سيکارڻ بدران گهر جو ڪم ڪار ئي ڪرائينديون رهن ٿيون.  مهينا  گذري  ويندا ته به رڳو ٻارن  جي  ڪڇن  ۽  سٿڻ  جي  پانچن  کي  بخيا  هڻائينديون،  ٻي  ڪا  سلائي  ۽  ڪٽنگ  نه.  پر  هتي  ملائيشيا  ۾  ڏٺم  ته  درزياڻيون پهرئين  ڏينهن  کان  ئي  پنهنجي  شاگردياڻين  کي  ڪٽنگ  سيکاري  سلائي  ڪرائين  ٿيون.  ڳوٺن ۽  شهرن  جا  سڀ  سلائيءَ جا اسڪول وزارت  تعليم ۾  اچن  ٿا  ۽  هر  اسڪول رجسٽرڊ  ڪيو 
		وڃي ٿو.  درزياڻيءَ کي چڱي  طرح  سيکارڻو ۽  صحيح  معنيٰ  ۾  امتحان  وٺڻو آهي،  ان  بعد  سرٽيفڪيٽ  ڏنو وڃي ٿو.  اسان  سمجهيو ته اسان هتي فارينر آهيون،  سو 
		چيني  درزياڻي  ”سي  يو“ 
		اسان جي ڇوڪريءَ کي هڪ سال بعد ائين ئي سرٽيفڪيٽ  ڏئي  ڇڏيندي،  پر  هن  ٻڌايو ته حڪومت کي خبر پئجي  وڃي 
		ته سزا  خاطر  منهنجو دڪان بند ٿي وڃي.  ان  ڪري  آئون تيسين پاس  نه  ڪنديس،  جيسين  منهنجي  طرفان  چونڊيل 6  ڊريسون ٺاهي سگهي.  انهن  ڇهن  ڊريسن  ۾  اسڪرٽ،  ڪوٽ،  پتلون،  قميص  وغيره سڀ ٿي سگهن ٿيون ۽  پوءِ  امتحان  لاءِ  اسان  جي  ڌيءَ کي ڪافي محنت ڪرڻي پيئي  ۽  ڏيڍ  سال  بعد  ڀر  واري شهر  مسجد  تاناح  ۾  ملئي  مسلمان  درزياڻي  صفيه  وٽ  سلائي  ڪرڻي  پيئي.  اسان  سمجهيو ته هيءَ درزياڻي  ملئي  مسلمان  هجڻ  ڪري  اسان  سان  وڌيڪ بهتر هلندي  پر  هن  جو به اهو اصول رهيو ته،  ”سرٽيفڪيٽ  آئون ان شاگردياڻيءَ کي ڏينديس،  جيڪا  سلائيءَ ۾ ايڏو ڀڙ ٿي وڃي،  جو 
		اڪيلي سر دڪان کولي سگهي.“ صفيه  ٽيلر  کي  انگريزي  سٺي آئي  ٿي،  جيڪا  هن  سنگاپور جي اسڪولن ۾ سکي،  جتي  هن  جو 
		ننڍپڻ  گذريو هو.  شايد  ان  ڪري  هوءَ ٻين  ملئي  عورتن کان مختلف لڳي ٿي ۽  اڪيلي  سر  ٽيلرنگ  جو دڪان ۽  اسڪول هلايائين ٿي.  دنيا  توڙي پنهنجي  ملڪ  جي  سياسي  ۽  سماجي  حالتن  کان  چڱيءَ طرح  واقف هئي ۽  صحيح  ڳالهه  ڪندي  هٻڪ  نٿي  محسوس ڪيائين،  پوءِ  ڀلي  اها  ڳالهه  ملئي  ماڻهن  جي  ڪمزورين بابت هجي.  ”اسان  ملئي  ماڻهو ايتري محنت نٿا ڪريون جيتري ملائيشيا  ۾  رهندڙ  چيني،  انڊين  ۽  ٻيون قومون ڪن ٿيون،“  هوءَ پنهنجي  ملئي  شاگردياڻين  اڳيان  چئي  ڏيندي  هئي،  ”شايد  ان  ڪري  جو حڪومت اسان ملئي ماڻهن کي هر سهولت مهيا ڪري  ڏئي ٿي. هي  ڏس،  ڀت  تي  ٽنگيل  انيڪ  ڊريسون سڀ ملئي عورتن جون آهن.  سال  کان  مٿي  ٿي  ويو 
		آهي،  سلائي  جا  پئسا  نه  اٿن  جو 
		ڏئي پنهنجا  ڪپڙا  کڻن.  نوابزادين  وٽ  جڏهن  ايترو پئسو نه آهي  ته  پوءِ  ايڏا  اوچا  ويس 
		وڳا ڇو ٿيون ٺهرائين؟“ صفيه  سان  اسان  جي  سٺي  فئملي  فرينڊشپ  ٿي  وئي 
		هئي.  صفيه  کي  گهڻي  ڳالهائڻ  جي  عادت  هئڻ  ڪري  اسان  کي  سڄو 
		وقت مصروف رکندي هئي.  پنهنجون ڳالهيون،  مائٽن  جون،  اوڙي پاڙي  وارن جون،  شهر  جون،  ملڪ  جون.....  سڄو وقت پاڻ  ڳالهائيندي  هئي،  وچ  وچ  ۾  ڇوڪرين کي سلائي سيکاريندي هئي ۽  دڙڪا  ڏيندي  هئي.  سندس  سلائيءَ جو معيار چيني  درزياڻيءَ کان به مٿانهون هو ۽  هونئن به هن ٽيلرنگ  جو ايڊوانس ڪورس ٿي ڪرايو.  شل  نه  ڪٿي  بخيو تر جيترو به خراب ٿئي،  اسان  جي  ويٺي اسان جي ڇوڪريءَ کي به ڏاڍا دڙڪا ڏيندي هئي ۽  پوءِ  اسان  سان  معذرت  ڪري  چوندي هئي،  ”دل  ۾  نه  ڪجو،  سلائي  اهڙي  ڪرڻ  کپي  جهڙي  ريڊي  ميڊ.  آئون اهو چاهيان ٿي  ته  منهنجي  شاگردياڻي  جتي  به  هجي  ته  منهنجو نالو به روشن  ڪري.“ صفيه  پنهنجي  پوڙهي ماءُ،  پيءُ  ۽  ننڍن  ڀائرن  سان  رهي  ٿي.  سندس  ننڍي  هوندي شادي  ٿي  هئي،  مڙس  مري  ويس،  ٻي  شادي  نه  ڪيائين.  ”شادي  ڪريان  يا  اسڪول هلايان؟  ٻيو ڪو ڪمائيءَ جو ذريعو ناهي.  ماءُ  پيءُ  کي  به  آئون ٿي ڏيان،  ڀائر  به  آئون ٿي پڙهايان.“ جيستائين  اسين  ملائيشيا  ۾  هئاسين،  صفيه  وارا اسان وٽ  ۽  اسين  سندن  گهر  ايندا  رهياسين.  جيتري  پڙهائڻ  ۾  سخت  هئي،  اوتري ئي گهر ۾ منهنجي ٻارن  ۽  اسان  سان  سٺو هلندي هئي.  سو 
		هاڻ ملائيشيا  اچڻ  تي  اهڙن  ماڻهن  سان  ملڻ  ضروري هو.  هڪ  ڏينهن  ڪئپٽن  رزاليءَ سان پنهنجي  پراڻي  اڪيڊميءَ جو چڪر  ڏئي  واپسيءَ تي سنگائي بارو ۾ چيني  درزياڻي  سي  يو سان ملڻ لاءِ  ترسياسين.  ڪئپٽن  رزاليءَ کي آئرمولوڪ ڳوٺ ڏانهن ويندڙ رستي تي بيهاري چيم  ته،  ”هتي  سي  يو نالي چيني  درزياڻيءَ جو دڪان ۽  پٺيان  گهر  هوندو هو ۽  ڀر  ۾  رنگ  روغن واري جو دڪان هو،  ڪنهن  پوڙهي چينيءَ کان پڇ،  ٿي  سگهي  ٿو ان کي ياد هجي ته هن هنڌ رهندڙ چيني  ڪيڏانهن  ويا.“ نيٺ  ائين  ئي  ٿيو. هڪ  چيني  همراهه  ٻڌايو ته هنن  هي گهر ۽  دڪان  وڪڻي هتي جي خوبصورت علائقي ۾ سپر  مارڪيٽ  کولي آهي.  مون 
		رزالي  کي  چيو 
		ته،  ”چيني  ماڻهو به سکن وانگر ڪيڏا هوشيار  آهن.  غريب  هوندا ته پهرين  فٽ  پاٿ  تي  ڪپڙو وڇائي ڀاڄي،  ميوو يا چڻا،  سنگ  ويهي وڪڻندا ۽  پوءِ  پئسو گڏ ڪري گاڏي وٺندا ۽  ان  تي  شيون رکي گهٽيءَ گهٽيءَ ۾ وڪڻندا ۽  پوءِ  ڪٿي  ننڍو دڪان خريد ڪندا يا مسواڙ تي وٺندا ۽  پوءِ  وڏو دڪان وٺي شادي  ڪندا.  شاديءَ بعد زال  رڌ  پچاءُ  ڪندي  ۽  مڙس  بئرو ٿي ان دڪان ۾ آيل  گراهڪن  کي  ماني ڪندو.  يعني  بورچي  به  پاڻ،  بئرا  به  پاڻ  ته  مالڪ  به  پاڻ.  اهڙي  طرح  هر  چينيءَ جي زندگيءَ جو سفر اميري،  دولت ۽  خوشحاليءَ ڏانهن آهي.  هن  کي  محنت  جي  ايڏي  ته  عادت  آهي،  جو 
		هو پوڙهو ۽  امير  ٿيڻ  بعد  به  محنت  ۽  پورهيو ڪندو رهي ٿو.  هر  چينيءَ جو اولاد پيءَ کان امير آهي.  ”سي  يو“ 
		وارن جو به اهو حال آهي.  اڄ  کان  ويهه سال کن اڳ هو ايڏا غريب هئا،  جو 
		تون سوچي  نٿو سگهين.“ ايتري  ۾  رزاليءَ جي گاڏي ان علائقي ۾ اچي  پهتي.  ”سي  يو“ 
		جي نالي سان فرنيچر  جو 
		وڏو ڊپارٽمينٽل  اسٽور ۽  بوتيڪ شاپ  هو.  سيلز  گرل  پٺيان  ٺهيل  گهر  مان  سي يو کي سڏي آئي.  ٻارهن  سالن  بعد  به  ”سي  يو“ ۾ ڪو فرق نه آيو هو.  شڪل  ۽  جسم  ۾  ساڳي  لڳي  رهي  هئي.  ”سلامت  داتنغ.  آپا  خبر؟“  (ڀلي  ڪري  آئين،  ڪهڙي  خبر؟)  عمر  گذري  وئي 
		”سي يو“ انگريزي  نه  سکي  ۽  چيني  اسان  کي  نه  آئي.  سو 
		ڪميونيڪيشن  جي  زبان  فقط  ملئي  بچي.  ”سي  يو“ 
		مون کي ڏسڻ سان سڃاڻي وئي ۽  ڀليڪار  ڪندي  منهنجي  زال  ۽  ڌيئرن  جو پڇڻ  لڳي.  ”اڪيلو آيو آهيان،  توکي سڀ ياد ڪندا آهن،  ان  ڪري  توکي ڏسڻ آيو آهيان.  ڪر  خبر  ٽِيٽي  ڪيئن  آهي؟“ ”ڪوالالمپور ۾ آهي،  يونيورسٽيءَ ۾ پڙهي  پيو.“  سي  يو وراڻيو.  ٽِيٽي  سندس  وڏو 
		پٽ  هو،  جيڪو اسان جي هوندي ڄائو هو.  دڪان  تي  وڃبو هو ته سندس نڪ پيو وهندو هو. ڦاٽل  ڪڇي  ۾  گهر  ۾  پاليل  ڪتن  ٻلن  سان  گڏ  پيو 
		هلندو هو ۽  هاڻ  اهو 
		ٻڌي  تعجب  لڳو 
		ته وقت ڪيڏو جهٽ  گذري  ويو.  ڪالهه  جو ٽن  چئن  سالن  جو اڌ اگهاڙو ”سنگهر“  ٽِيٽي  اڄ  ڪمپيوٽر  سائنس  ۾  اعليٰ  تعليم  حاصل  ڪري  رهيو آهي  ۽  سورهن سترهن سالن جو ٿي ويو آهي.  سي  يو 
		ٻڌايو ته سندس ڀيڻ نيليءَ جي اٺ سال اڳ شادي  ٿي  وئي 
		۽  اپوح شهر  ۾  رهي  ٿي،  جتي  هن  اعليٰ  قسم  جو 
		هيئر ڊريسنگ سئلون کوليو آهي  ۽  ٽي  ٻار  اٿس. "
13,http://www.thekawish.com/Articles1/Altaf%20Shaikh/2004/2004/07%20Aug%2004.htm,"دبئي  ايئرپورٽ تي هڪ ”جاپانڻ“ سان ملاقات ڇنڇر 7 آگسٽ 2004ع دبئي  ايئرپورٽ  تان  اسان  جي  اوساڪا (جاپان)  لاءِ  اڏام  گيٽ  نمبر  30  تان  هئي،  جيڪو ايئرپورٽ  جي  ڊگهي  عمارت  جي  بلڪل  آخر  ۾  هو.  هلندو ويس هلندو ويس،  ڪٿي  پنڌ  ته  ڪٿي  هلندڙ  پٽي  تان.  100،  200  قدمن  بعد  وري 
		ڪنهن نه ڪنهن کان پڪ  ٿي  ڪيم  ته  ٽيهون نمبر گيٽ  ڪٿي  آهي؟  سڀني  اڳيان  اشارو ڪيو ٿي.  ڪٿي  گيٽ  نمبر  جو 
		پڇڻ  بدران  اهو 
		پڇيم  ته  اوساڪا لاءِ  اڏام  ڪٿان  وڃي 
		ٿي؟  ڇو ته ائين نه ٿئي جو آئون گيٽ  نمبر  30 
		تي  پهچي،  اتي  جي ۾  بالم  ٿي  ويٺو ٽي  وي 
		ڏسان يا اخبار پڙهان  ۽  پوءِ  اڳتي  هلي  خبر  پوي 
		ته اتان ته ڪابل يا ڪولمبو لاءِ  فلائيٽ  وڃڻي آهي  ۽  اوساڪا (جاپان)  لاءِ  اڏام  ته  ڪنهن  ٻئي  گيٽ  تان  اڌ  ڪلاڪ  کن  اڳي  رواني ٿي ويئي.  ان  ڪري  وري واپس  ڪنهن  ٻئي  گيٽ  ڏانهن  ڊوڙڻ بدران هڪ ئي وقت ڪم پڪو ڪري صحيح جاءِ  تي  پهچڻ  چاهيم  ٿي.  رستي  تي  ٻين  دروازن  جا  نمبر  پڙهندو ويس،  جن  جي  انتظار  گاهن  جي  ڪرسين  تي  ويٺل ماڻهن مان گهڻي ڀاڱي اندازو ٿيو پئي  ته  انهن  جو جهاز  ڪهڙي  ملڪ  ڏانهن  وڃي 
		پيو.  جيئن  هڪ  هنڌ  سوڊاني شيدين  جي  گهڻائي  ڏسي  سمجهي  ويس ته ان دروازي  وٽان  خارطوم ڏانهن جهاز  وڃڻو آهي.  هڪ  هنڌ  شلوار قميص ۾ پاڪستاني  مرد،  عورتون ۽  ٻار  ڏسي  سمجهي  ويس ته اهي ڪراچي  يا  لاهور وڃڻا آهن.  هڪ  هنڌان  شايد  ڪوالالمپور ڏانهن فلائيٽ  وڃي رهي هئي،  جو 
		ڪافي ملئي ماڻهو اتي نظر اچي  رهيا  هئا.  لائونج جي ان گيٽ  وٽ  ٽي  ملئي  نوجوان عورتون آئس  ڪريم  ڪون 
		چٽي  رهيون هيون.  مون 
		هنن کي ڄاڻي  واڻي چتائي  ڏٺو 
		ته اهي شرمائڻ  لڳيون،  زور 
		سان پڇيومان:  ” “  (ڪيڏانهن  پيون وڃو؟) دبئي 
		جهڙو عرب دنيا جو ايئرپورٽ،  جتي  هر  ڪو 
		عربي يا انگريزي  ڳالهائي  ٿو 
		۽  ڪنهن  ڌارئين  کي  ڪهڙي  خبر  ته  ملئي  زبان  ڇا  ٿيندي  آهي.  اتي  هي  منهنجي  واتان سندن لب و لهجي واري ملئي زبان  ٻڌي  وائڙيون ٿي ويون،  ته  هي  مڙسالو ڪير،  جو 
		سندن ۾  دخل  اندازي  ڪرڻ  سان  گڏ  ساڻن  هجائتو پيو ٿئي.  ڪون کي چٽڻ  ته  ان  ئي  وقت 
		بند ڪري ڇڏيائون،  هاڻ  ڏند  ڪڍي  کلڻ  لڳيون.  منهنجي  سوال جي جواب ڏيڻ بدران هنن ويتر مون کان پڇيو: ” “  (سائينجن  ڪٿان  پيا  اچن؟) اهي ته هڪ 
		هنڌ بيٺيون هيون،  پر  آئون اڳتي وڌي رهيو هوس،  ان  ڪري  انهن  کان  ٿورو پري  نڪري  چڪو 
		هوس،  پر  منهن  ورائي چيو مان: ” “  (ڪئالا  سنگائي  باروءَ کان.) ڪئالا سنگائي بارو ملائيشيا  جي  هڪ  ڳوٺ 
		جو نالو آهي،  جيئن  پاڻ  وٽ  چوهڙ جمالي يا ٽنڊو ٺوڙهو.  هو اهو ٻڌي  ويتر حيران ۽  پريشان  ٿي  ويون ۽  ساڳئي  وقت 
		کلڻ به لڳيون ته سٺو چرچائي  ٿو لڳان.  مون 
		به سندن کل انجواءِ  ڪئي،  پر  ساڳئي  وقت 
		دل ۾ اهو به سوچيم  ته  جيئن  هر  هڪ  پنهنجي  صحيح  ماڳ  تي  پهچي  سڪون سان پنهنجي  اڏام  جو 
		انتظار ڪري رهيو آهي،  آئون به پنهنجي  صحيح  انتظار  گاهه  تائين  پهچان،  پوءِ  ڀلي  پيو چرچا  ڀوڳ 
		ڪريان،  ڇو ته هيءَ فلائيٽ  جي  مِس  ٿي  وئي 
		ته ٻي  فلائيٽ  اوساڪا لاءِ  ڪا  ڪلاڪ  ڏيڍ  بعد  نه  ويندي،  پر  پورن ٽن  ڏينهن  بعد  آهي.  گيٽ  نمبر  27  ۽  28  کان  پوءِ  30  نمبر  جي  انتظار  گاهه  ۾  ليئو پاتم  ته  ڪو 
		به نه هو.  گيٽ  جي  ٻاهران  ڳاڙهي  پڳڙي  ٻڌل  (عرب  امارات  هوائي ڪمپنيءَ جي ڊريس پهريل)  هوسٽس  کي  بورڊنگ ڪارڊ ڏيکاري انتظار گاهه ۾ هڪ اهڙي ڪنڊ کان اچي  ويٺس،  جتان  دروازي  کان  ايندڙ  هر  هڪ  نظر  اچي  رهيو هو.  مون اهو ڏسڻ ٿي چاهيو ته هيڏي وڏي جهاز  ۾  جاپان  لاءِ  اهي  ڪهڙا  ٽي  چار  سئو 
		ماڻهو هتان ٿا چڙهن.  پاڪستاني،  عرب،  يورپي  يا  جاپاني  به؟  دبئي  پاسي  ايترا  جاپاني  ته  نه  هوندا.  گهڻو ڪري اسان جا پاڪستاني  يا  عرب  هجن  ۽  جاپان  جهڙي  مهانگي  ۽  عجيب  زبان  واري ملڪ ۾ گهٽ  ۾  گهٽ  گهمڻ  لاءِ  ڪو پاڪستاني  يا  عرب  ته  نه  ويندو،  جو اسان پاڪستانين  لاءِ  جاپانين  ويزا  ڏکي  ڪري  ڇڏي  آهي  ۽  عربن  جو 
		زور رڳو مصر ۽  وڌ ۾ وڌ ترڪيءَ ڏانهن آهي،  جو 
		هنن کي انگريزي  زبان  وارن ملڪن ۾ اوپرائپ  ٿي  محسوس ٿئي ۽  هاڻ  نائن  اليون کان پوءِ  ته  عرب  پاڻ  به  آمريڪا  توڙي يورپ  ڏانهن  وڃڻ کان ڪيٻائين  ٿا. دبئي  ايئرپورٽ  تان  اوساڪا (جاپان)  ڏانهن  وڃڻ 
		لاءِ  آئون جهاز  جي  اڏام  لاءِ  انتظار  ڪرڻ  دوران اهو سوچي  رهيو هوس ته هڪ هڪ ٿي مسافر گهڙڻ لڳا ۽  تعجب  جي  ڳالهه  ته  انهن  ۾  گهڻائي  جاپانين  جي  هئي.  ڪو اڪيلو اچي  رهيو هو،  ته  ڪو 
		ٻارن  ٻچن  سان،  ته  ڪي  ٻه  ٻه  ٽي  مرد  يا  عورتون اچي  رهيون هيون.  هڪ  جاپاني  عورت شلوار قميص ۾ ٽن  ڌيئرن  ۽  هڪ  پٽ  سان  هئي،  جيڪي  سڀ  جينز  ۽  بشرٽ  ۾  هئا.  ظاهر  هو 
		ته ان جاپانڻ  جو مڙس ڪو ايشيا  جو 
		هجي،  پر  ضروري ناهي ته پاڪستاني  هجي.  هوءَ ڪنهن سک جي زال  به  ٿي  سگهي  ٿي،  ڇو 
		جو سکن جون ولائتي زالون به شلوار قميص ۽  رئو 
		اوڍين ٿيون.  سندس  اچڻ  مهل  سوچيو هوم ته موقعو ملڻ تي کانئس پڇندس  ته  سندس  مڙس  جي  قوميت ڪهڙي آهي،  پر  پوءِ  ان  کي  شايد  اهم  نه  سمجهيم.  جيتوڻيڪ ايئرپورٽ  کان  هوائي جهاز  ڏانهن  بس  ۾  ويندي هوءَ منهنجي ڀرسان بيٺي هئي ۽  ٻارن  سان  انگريزي  ۽  جاپاني  ٻوليءَ ۾ ڳالهائي رهي هئي ۽  ڪجهه  ڪجهه  لفظ  اردو يا پنجابيءَ جا به ڳالهائي رهي هئي،  پر  آئون اهو چڱيءَ طرح  جهٽي  نه  سگهيس  ته  اهي  ٺيٺ  پنجابيءَ جا هئا يا اردوءَ جا.  پر  جي  پنجابيءَ جا هجن ها ته به خاطريءَ سان چئي  نه  سگهجي  ها  ته  ڪنهن  سک  جي  زال  آهي،  هوءَ اسانجي ڪنهن مسلمان پنجابيءَ جي به زال  ٿي  سگهي  ٿي،  ته  هندو پنجابيءَ جي به.  هونئن به دبئي ۾ ڪهڙي قوم ۽  زبان  جا  ماڻهو آهن،  جيڪي  نٿا  رهن.  اوساڪا جي ايئرپورٽ  تان  ٻي  ڊوميسٽڪ  فلائيٽ  جو 
		بورڊنگ ڪارڊ وٺڻ مهل پڻ  هوءَ منهنجي پويان هئي.  اتي  هوءَ مون کان اوساڪا جي ريل سسٽم  جو 
		پڇڻ  لڳي،  ته  ڪهڙي  سولي ٿيندي. ”تون جاپان  جي  ٿي  ڪري  توکي خبر ناهي؟“  مون تعجب 
		مان پڇيو. ”آئون جاپان  جي  ضرور آهيان،  پر  اوساڪا ۾ ڪڏهن نه وئي آهيان،  هميشه  پنهنجي  ڳوٺ 
		چيبا  (ٽوڪيو ڀرسان هڪ شهر)  لاءِ  ٽوڪيو ۾ لهندي آهيان.“ آئون سمجهي ويس ته هوءَ ٽوڪيو پاسي  جي  آهي.  پر  مون 
		وانگر پئسو بچائڻ  لاءِ  عرب  امارات  جي  هن  جهاز  ۾  اوساڪا آئي  آهي،  جن  (هوائي ڪمپنيءَ وارن) ايندڙ مهيني جي آخر  تائين  پنهنجي  اوساڪا واري نئين سروس شروع ڪرڻ لاءِ  ٽڪيٽ  ذري  گهٽ  اڌ  ڪري  ڇڏي  آهي،  نه  ته  مون 
		کي جاپان  جي  هڪ  ڪنڊ  فڪوڪا وڃڻو هو ۽  هن  کي  ٻي  ڪنڊ  ٽوڪيو ڏانهن. "
14,http://www.thekawish.com/Articles1/Altaf%20Shaikh/2004/2004/13%20Mar%2004.htm,"ملئي  ۽ سنڌي ماڻهن ۾ فرق ڪهڙو آهي؟  ڇنڇر  13  مارچ  2004ع بس مون 
		کي سينٽرل  مارڪيٽ  ڀرسان  ”جالان  بندر“  تي  لاٿو،  جيڪو سندس آخري  اسٽاپ  هو.  ملئي  زبان  ۾ معنيٰ  شهر.  بندر  ملاڪا،  بندر  ڪوالالمپور وغيره ۽  جالان  معنيٰ  شاهراهه  رستو.  جالان  بندر  کان  جالان  راجا  لائوت (جتي مون کي وڃڻو هو) چڱو پري  هو،  يعني  حيدرآباد  جي  تلڪ  چاڙهيءَ کان گاڏي کاتو ۽  جهڙ  هجڻ  ڪري  منهنجي  دل  واڪ ڪرڻ تي چئي  رهي  هئي،  جيئن  وچ  شهر  جي  مختلف  عمارتن  ۽  شاپنگ  سينٽرن  کي  ڏسندو بلڊنگ  (فنڊ  واري آفيس)  پهچان  پر  ان  ۾  ڪلاڪ  کن  لڳي  وڃي ها،  ان  ڪري  هڪ  ٽئڪسيءَ کي بيهاري  جالان راجا لائوت پهتس.  6  ست  ماڙ  عمارت  جي وٽ  بيٺل  ٻن  سپاهين  سڃاڻپ  ڪرائڻ  ۽  پنهنجو پاسپورٽ  جمع  ڪرڻ  لاءِ  چيو.  11-  سيپٽمبر  واري حادثي بعد هتي به هر هنڌ سخت سيڪيورٽي  جو بندوبست ڪيو ويو آهي.  ”پاسپورٽ  مون کي شايد  اندر  ڏيکارڻو پوي.“  مون پنهنجو ملائيشيا  جو ڪار ڊرائيونگ لائسنس هنن وٽ  ضمانت  طور رکرائيندي چيو.  هنن  مون کي ” “  جو بئج ڏنو،  جيڪو کيسي تي چنبڙائي  بلڊنگ  ۾  گهڙيس.  خبر  پئي  ته  ڌارين  جو جمع ٿيل فنڊ چوٿين ماڙ وارا آفيسر  ڏين  ٿا.  پڇائيندو پڇائيندو مسٽر  مراد  نالي  هڪ  ملئي  نوجوان آفيسر  وٽ  پهتس،  هو ڪا دير ڪمپيوٽر جي  ”ڪُنجين“  کي  دٻائيندو رهيو.  مون سندس مدد لاءِ  جمع  ڪيل  فنڊ  جون رسيدون ڏيکارڻ چاهيون،  جيڪي  مون کي نوڪريءَ واري شهر  ملاڪا  ۾  مليون هيون،  پر  هن  وٺڻ کان انڪار ڪندي چيو:  ”توهان جو ڪوڊ نمبر ڪافي آهي.“ ”دراصل 
		ڳالهه هيءَ آهي  جو اهو فنڊ مون ملاڪا شهر  جي  برانچ  آفيس  الور گاجا ۾ اڄ  کان  ٻارهن  سالن  کن  اڳ  تائين  جمع  ڪرايو هو،  اها  آفيس  تڏهن  ئي  ختم پئي  ٿي،  هنن  مون کي ڪوالالمپور جي (هيڊ  آفيس)  ٻڌائي  هئي،  جتي  جيڪي  انچارج  هئا،  انهن  کان  فون نمبر ورتا هئم،  اڄ  اهي  فون نمبر ئي مٽجي  ويا آهن.  سپر  هائي  وي ٺاهڻ لاءِ  ان عمارت  کي  ئي  ختم  ڪيو ويو آهي.“ مون هن 
		کي اهو ئي چوڻ چاهيو پئي  ته  هو گهڻو پريشان  نه  ٿئي،  جو جڏهن اهي فون نمبر ۽  اها  بلڊنگ  ئي  ختم  ٿي  وئي ته منهنجا پئسا  ڪٿان  ايندا.  هو منهنجي ڳالهه جو مطلب  سمجهي  ويو.  مرڪندي  وراڻيائين،  ”اهڙي  ڳالهه  ناهي!  ڀلي  هر  ڳالهه  ختم  ٿي  وئي هجي پر  توهان جي امانت هيٺ مٿي نه ٿيندي،  اها  موجود رهندي.  مون کي رڳو اهو سوچيندي  دير  ٿي  رهي  آهي  ته  توهان کي ڪيئن ٻڌايان  ته  قانوني لکپڙهه  ۾  ٻه  ٽي  هفتا  لڳي  سگهن  ٿا.“ ”پر  اڳ  ۾  ته  هڪ  ٻن  ڏينهن  ۾  سڄو ڪم ٿي ويندو هو.“  مون چيو. ”نه،  اڳ  ۾  پاڻ  وڌيڪ وقت لڳندو هو،  مهينو کن گهٽ  ۾  گهٽ  لڳندو هو.“  هن  ٻڌايو ۽  مون کي به ياد آيو ته اها صحيح ڳالهه ٿو ڪري. ”پر هاڻ  هن  وقت منهنجي ڪيس کي جلدي اڪلايو وڃي ته آئو نآزاد  ٿي  وڃان ۽  ڪوالالمپور ۾ ٻڌو رهڻ بدران ملاڪا،  پينانگ،  جوهور بارو ۽  ٻين  شهرن  ۾  هوا خوريءَ لاءِ  هليو وڃان.“  مون ساڻس دل جو حال ڪيو. ”چڱو هڪ 
		ڪم ٿي سگهي ٿو،  جيئن  ته  توهان جي عمر 8 5  سال  آهي  ۽  اسان  وٽ 55  سال  رٽائرمينٽ  جي  عمر  ٿئي  ٿي،  سو ان کان وڏي عمر وارن لاءِ  هڪ  الڳ  ڊپارٽمينٽ  آهي،  جيڪي  اهو سڄو ڪم هفتي ۾ اڪلايو ڇڏين.“  هن  فون تي ڪنهن سان ڳالهائي مون کي ٻي  ماڙ  تي  وڃڻ لاءِ  چيو.  ”اتي  چڪ  ليزا  ۽  پئان  هنئي  نالي  ٻه  آفيسرياڻيون آهن،  انهن  سان  مون ڳالهايو آهي،  اهي  تنهنجي  مدد  ڪنديون.“ ملئي  زبان  ۾  ڪنوارين ڇوڪرين لاءِ  چڪ جو لفظ 
		استعمال ٿئي ٿو،  معنيٰ ۽  شادي  شده  عورتن کي پئان سڏجي  ٿو،  معنيٰ  مسز،  بيگم،  زوجه.....  ليزا  هزارين  فائيلن  مان منهنجو فائيل ڪڍي آئي.  اڏوهيءَ جي کائڻ کان بچي  ويو هو.  هر  وقت مينهن پوڻ ڪري ملائيشيا  ۾ ڌوڙ يا مٽي  ته  ٿئي  ڪا  نه،  پر  تنهن  هوندي به هن منهنجي فائيل کي ٻه  دفعا  ڇنڊيو ۽  ان  ۾  موجود هڪ فارم،  جنهن  تي  منهنجي  ساڄي  هٿ  جو آڱوٺو لڳل هو،  ان  جي  ڀرسان  وري ساڳيو آڱوٺو لڳرايائين ۽  آڱرين  جا  نشان  چيڪ  ڪرڻ  واري مشين  ۾  وجهي پڪ  ڪيائين  ته  آئون صحيح ماڻهو آهيان. ”اسان  طرفان  سڀ مڪمل  آهن  ۽  توهان ٽن  ڏينهن  بعد  پنهنجي  امانت  ڪئش  يا  چيڪ  جي  صورت ۾ وٺي سگهو ٿا.  بس  رڳو توهان کي پنهنجي  سفارتخاني  مان  هڪ  خط  آڻڻو پوندو ته توهان جو واسطو پاڪستان  سان  آهي  ۽  توهان کي پئسا  ملڻ  تي  هنن  کي  ڪو اعتراض  ناهي.“ ”اها  صحيح  ڳالهه  ته  نه  آهي،  ان  ۾  سفارتخاني  جو ڇا وڃي.“  مون اعتراض  ڪيو. ”واقعي 
		صحيح ٿا چئو!“  پئان  هئني  چيو. ”مثال  طور هتي نوڪري يا مزدوري ڪرڻ دوران ڪنهن ماڻهوءَ جي سندس سفارتخاني جي ڪنهن 
		عملدار سان اڻ بڻت ٿيو ٿي پوي.  پوءِ  نوڪري  پوري ٿيڻ تي ان غريب پورهيت کي سفارتخاني وارا ته رلائي رکندا،  اڄ  نه  سڀان  اچ.  اڄ  ته  سڀان  اچ،  ڪري  هن  جو تيل ڪڍي ڇڏيندا.“  مون چيو مانس. ”ها،  اسان  کي  خود شرمندگي  ٿي  ٿئي  ته  هي  پورهيت جي امانت آهي،  جنهن  لاءِ  هو ڪنهن وقت به گهر ڪري حاصل ڪري سگهي ٿو،  ٻئي  جو ڇا وڃي،  پر  هڪ  ٻه  اهڙا ٿيا  آهن  جو پوءِ  سفارتخانن  لاءِ  به  مسئلو ٿي پيو.  ان  ڪري  هاڻ  بنگلاديش،  پاڪستان،  برما،  انڊونيشيا  جهڙن  ڪجهه  ملڪن  جي لاءِ  اهو ضروري ڪيو ويو آهي.“  هن  مون کي سمجهايو.  بهرحال  مون دل ئي دل ۾ شڪر  ڪيو.  هڪ  ته  اسان  جي  ملڪ  جي  ايمبسي  اتان  ويجهي هئي ۽  ٻيو ته پاڪستاني  سفير  جنرل  نسيم  رانا  سان  مون کي هونئن به ملڻو هو،  سو اهو اڄ  ئي  ملي  ٿو وٺانس.  آئون ٽئڪسي  ڪري  سفارتخاني  پهتس.  رسيپشن  تي  ويهن سالن کان ويٺل هيلن نالي ڪرسچن  عورت سڃاڻي آڌر  ڀاءُ  ڪيو.  هن  کي  ان  کان  به  ڏهه  سال  اڳ  هتي  نوڪري ملي هئي،  ان  وقت هوءَ ضرور سهڻي ۽  سمارٽ  هوندي.  وقت سان گڏ هوءَ به جهڙي پاڪستاني  ڪامورو  يعني  آيل  سواليءَ کي رلائڻ جي چڪر  ۾. سنڌ  ۽  اتي  جي  ماڻهن  جون ڳالهيون ٻڌائڻ  دوران رانا صاحب چيو،  ”هتي  جي  ملئي  مسلمانن  ۽  سنڌي  مسلمانن  جون ڪيتريون ئي ڳالهيون هڪ ٻئي  سان  ملن  ٿيون.  ٻئي  سادي  طبيعت  جا  آهن  ۽  توڪل گهڻو اٿن.  ٻنهي  جو واپار  وڙي کان وڌيڪ ٻني  ٻاري  ڏانهن  گهڻو ڌيان آهي.  شهرن  کان  وڌيڪ ڳوٺن ۾ رهڻ پسند  ڪن  ٿا.  ٻئي  ڌريون مهمان نوازي،  ڪنهن  حد  تائين  سستي  ۾،  ۽  رسم  رواج ۾ وڌيڪ پابند  آهن.  بس  ملئي  ماڻهن  جي  رڳو هڪ ڳالهه مون کي اڃا تائين سمجهه ۾ نٿي اچي،  اها  آهي  سندن  چهري  جا  تاثرات.  هو اندر ۾ خوش  آهن  يا  ڏکويل،  ان  جو اندازو  آئون سندن منهن مان نه لڳائي سگهيو آهيان.  ”جنرل  صاحب،  توهان کي هنن پٽن  (ملائيشيا)  ۾  رهندي  ڪيترو عرصو ٿيو آهي؟“  مون رانا صاحب کان پڇيو. ”مون کي 
		سال ته اچي  ٿيو هوندو،  هي  ٻيو سال شروع ٿيڻ وارو آهي.“  مون ٽهڪ  ڏيندي  چيو:  ”سائين  توهان کي ته اڃا هڪ سال ٿيو آهي،  آئون ڏهه سال هتي رهيس،  تڏهن  به  ملئي  ماڻهن  جي  جذبات  جو اندازو نه لڳائي سگهيس.  هو ايڏا گهرا ۽  اونها آهن.  هونئن ان معاملي ۾ اسان ننڍي کنڊ جا ماڻهو بيحد جذباتي ثابت ٿيا آهيون.  معمولي کان معمولي ڳالهه جو اظهار به سخت ڪاوڙ ،  کل  ۽  پيار  ذريعي ظاهر  ڪري  وجهندا آهيون.  ڪڏهن  ڪڏهن  ته  هڪ  ئي  ڏينهن ۾  ٻه  ٽي  دفعا  پنهنجي  ماتحت  ڪم  ڪندڙ  آفيسر  يا  ڪلارڪ  کي  غلط  ڪم  ڪرڻ  تي  دڙڪا  ڏينداسين  ۽  صحيح  ڪم  ڪرڻ  تي  ساراهه  ڪندي  نه  ڍاپنداسين  ۽  پنهنجي  باس  جي  به  معمولي ڳالهه تي تعريف ڪنداسين ۽  هن  جي  دڙڪي  ڏيڻ  تي  روسامو ڪنداسين يا هن کي گهٽ  وڌ ڳالهائينداسين.  ٿوري ئي گرمي ٿيڻ تي هاءِ  گهوڙا ڪنداسين ۽  ٿورو ئي جهڙ ٿيڻ يا ٿڌي لڳڻ تي،  يعني  موسم خوشگوار ٿيڻ تي خوشيءَ جو اظهار سيٽيون وڄائيندي  يا  گانا  ڳائيندي  ڪنداسين.  يعني  اسان  جي  چهري  مان  اندر  جي  حال  جي  خبر  پئجيو وڃي. ملائيشيا  جي  نيول اڪيڊميءَ ۾ اٺ سال نوڪريءَ دوران منهنجي باس ڪڏهن به ڪم جي سلسلي ۾ 
		زبان  سان  يا  منهن  گهنجائي  مون کي اهو محسوس ڪرڻ نه ڏنو ته هو ڪو منهنجي ڪم جي فلاڻي پهلوءَ کان خوش  آهي  يا  ناراض.  ايتري  قدر  جو هن ڪڏهن وڏي آواز  ۾  به  نه  ڳالهايو.  اسان  ٻئي  هڪ  ئي محلي  ۾  رهياسين  ٿي.  ايمرجنسيءَ جي حالت ۾ به هن رڙ ڪري نه سڏيو هوندو،  نه  دانهون ڪوڪون ڪري پنهنجي  غم  يا  غصي  جو اظهار ڪيو هوندو.  ملئي  ماڻهو وڏي کان وڏي حادثي ۾ به پنهنجي  غم  ۽  بي  پناهه  خوشيءَ کي ڪنٽرول  ۾ رکڻ جا عادي آهن.  هو اسان پاڪستانين،  انڊين،  بنگلاديشين  کي  ڳالهه  ڳالهه  تي  ٽهڪ  ڏيندو يا تکو ڳالهائيندو ڏسي حيرت کائين ٿا. ڏينهن  ٻن  بعد  جڏهن  آئون ڪوالالمپور  کان ملاڪا پنهنجي  پراڻي  شاگرد  (۽  هاڻ  دوست) ڪئپٽن  رزاليءَ جي گهر وڃي رهيس ته هڪ ڏينهن هن جو ٻن  سالن  جو پٽ  فارس  ڏاڪڻ  تان  ڪري  پيو.  رزاليءَ جي زال  عائشه  ان  وقت رڌڻي ۾ هئي.  هن  جو ٻار  جي  ڪرڻ  ۽  روئڻ جو آواز  ٻڌو ته هن کان رڙ  نڪري وئي.  ڪئپٽن  رزالي  ۽  آئون به اتي ئي هيٺ ڊرائينگ روم ۾ هئاسين.  ڪئپٽن  رزاليءَ ڊوڙ پائي  يڪدم  ٻار  کي  کڻي  پرچايو ۽  اچي  ڊرائينگ  روم ۾ ويٺاسين،  مون ڏٺو ته ڪئپٽن  رزالي ڪجهه  بي  چيني  محسوس ڪري رهيو هو.  آئون سمجهي ويس ته رزاليءَ کي ٻار  جي  ڪرڻ  جي  پريشاني  ناهي،  پر  هن  کي  اها  ڳالهه  خراب  لڳي  ته  هن  جي  زال  عائشه  پنهنجي  جذبات  کي  قابوءَ ۾ رکڻ بدران هاءِ  گهوڙا ڇو مچائي.  آخرڪار  رزاليءَ کان رهيو نه ٿيو ۽  منهنجي  سامهون ئي ملئي زبان  ۾  پنهنجي  زال  کي  سمجهائڻ  جي  ڪوشش  ڪيائين،  جنهن  ڳالهه  جو عائشه  کي  ان  ئي  وقت احساس ٿي چڪو هو ۽  هوءَ چوندي رهي.  ان  وقت آئون اهو ئي سوچي  رهيو هوس ته ههڙي ڳالهه اسان جي ملڪ ۾ ڪنهن جي گهر ۾ ٿئي ها ته زال  سان  گڏ  مڙس  به  دانهون ڪري ها ۽  ڪا  تعجب  جي  ڳالهه  ناهي  ته  ٻئي  گڏجي  ڏاڪڻ  ۽  ڏاڪڻ  ٺاهڻ  واري کي به پٽون پاراتا  ڏين  ها. "
15,http://www.thekawish.com/Articles1/Altaf%20Shaikh/2004/2004/22%20May%2004.htm,"ملائيشيا  ۾  طُهر،  شاديون ۽  قمريا  جو پائلٽ  پٽ ڇنڇر 22 مئي 2004ع ملائيشيا  جي  ننڍڙي  شهر  ”مسجد  تاناح“  جي  جنهن  گهٽيءَ ۾ ڪئپٽن  رزاليءَ جو گهر هو،  ان  جي  آس  پاس  وارين گهٽين  ۾  ٻيا  به  اسان  جا  ڪيترائي  پراڻا  واقفڪار رهيا ٿي،  جن  مان  ڪجهه  آفيس  جا  ساٿي  هئا،  ڪجهه  جهازن  وارا،  ته  ڪجهه  وري شاگرد،  جيڪي  پڻ  جهازن  جا  ڪئپٽن  ۽  چيف  انجنيئر  ٿي،  چڱا  سال  سمنڊ  جي  نوڪري ڪري هاڻ ٻارن  جي  پڙهائيءَ خاطر  ڪناري  جي  نوڪريءَ ۾ اچي  لڳا  هئا.  ڪجهه  ته  اڃا  تائين  ان  نيول اڪيڊميءَ ۾ نوڪري ڪري رهيا هئا،  جتي  مون 
		زندگيءَ جا 8  سال  گذاريا،  ملائيشيا  ۽  ڀر  وارن ملڪن (خاص ڪري برونائي ۽  سنگاپور) جي جهازين  کي  پڙهايو ۽  جهاز  هلائڻ  سيکاريو.  اڳئين  ڪالم  ۾  مسٽر  الياس  ۽  سندس  زال  مسز  راس  سان  ملڻ  جي  ڳالهه  ٿي  هئي.  هنن  ڪجهه  دير  ويهڻ ۽  چانهه  پيئڻ  لاءِ  چيو،  پر  اسان  هنن  پوڙهن کي تڪليف ڏيڻ مناسب نه سمجهيو.  مسز  راس  جي  پاڙي  واري گهر ۾ اسان جو هڪ ٻيو هتي جو پراڻو ڪليگ ريڊيو آفيسر  يماني  ۽  سندس  زال  قمريا،  جيڪا  اڪيڊمي  جي  اڪائونٽس  ڊپارٽمينٽ  ۾  ڪلارڪ  هئي،  رهيا  ٿي،  اسان  چانهه  اچي  انهن  وٽ  پيتي.  يماني  ۽  قمريا  جو 
		عشق  آفيس  ۾  ئي  ٿيو 
		۽  1985ع ڌاري  شادي  ٿي.  کين  سال  کن  کان  پوءِ  پٽ  ڄائو.  ملئي  ماڻهو به سنڌين وانگر پٽن  کي  گهڻي  اهميت  ڏين  ٿا.  پٽ  ٻن  ٽن  سالن  جو ٿيو ته قمريا هن کي ڪڏهن ڪڏهن آفيس  ۾  به  کڻي  ايندي  هئي.  پوءِ  تنگ  ڪندو هوس ته  ڪجهه دير لاءِ  اسان  جي  گهر  ڇڏي  ويندي هئي.  اسان  جو 
		بنگلو آفيس  جي  پويان سمنڊ  جي ڪناري تي هوندو هو ۽  ننڍا  ننڍا  ٻار  اسان  جي  گهر  جي  اڳيان  سمنڊ  جي  ڪناري  تي  کيڏندا  رهيا  ٿي.  قمريا  جو سڪيلڌو پٽ  ڇا  ٿيو،  هر  وقت 
		ٻڪ  چاڪليٽن  جا  هٿن  ۾  هوندا هئس.  ”قمريا،  هي  تون 
		ڇا ٿي ڪرين؟  ملائيشيا  جي  هن  گرميءَ ۾ تون هن کي سڄو ڏينهن چاڪليٽ  ٿي  کارائين!  جڏهن  ته  ناروي ۽  سئيڊن  جي  ٿڌ  ۾  رهندڙ  گورا به ڪڏهن ڪڏهن چاڪليٽ  کائين  ٿا.“  پر  جهڙي  قمريا،  تهڙو سندس مڙس ريڊيو آفيسر  يماني هر  وقت ”مارس“ 
		چاڪليٽ  جي  ڊگهي  پٽي  پُٽ  اڳيان  جهليو بيٺا هوندا هئا.  پوءِ  گرميءَ ۾ گهڻا چاڪليٽ  کائڻ  ڪري  ڇوڪري کي هر وقت دست هوندا هئا ۽  هر  وقت 
		هن شهر  مسجد  تاناح  جي  چيني  ”ڊاڪٽر  تان“ وٽ  علاج  لاءِ  ڀڳا  بيٺا  هوندا هئا.  پٽ  کي  ڪوڏائڻ مهل قمريا هر وقت راڳ ۾ چوندي هئي ته،  ”هي  منهنجو شهزادو (رنگ ۾ پڪل  هوس،  هر  وقت 
		نڪ پيو وهندو هئس،  پر  قمريا  لاءِ  ته  شهزادو ٿيو) جو پائلٽ  ٿيندو ۽  هوائي جهاز  کي  ڪوالالمپور کان لاس اينجلس وٺي ويندو.“  تن  ڏينهن  ۾  ملائيشيا  جي  قومي هوائي ڪمپني (ملائيشين  ايئر  سسٽم)  نئين  نئين  شروع ٿي هئي ۽  ان  کي  ويجهڙائيءَ ۾ لاس اينجلس ( جي  هوائي اڏي تي لهڻ جي روٽ  پرمٽ  ملي  هئي  ۽  ملائيشين  ڏاڍو خوش  هئا.  هنن  لاءِ  وڏو 
		هيرو هوائي جهاز  جو پائلٽ  هو.  بهرحال  جنهن  وقت 
		قمريا پنهنجي  پٽ  کي  ڪوڏڻو ڏيندي هئي ته هي منهنجو شهزادو جو پائلٽ  ٿيندو،  ته  منهنجي  زال  به  کيس  ٽوڪڻ کان نه مڙندي هئي ۽  چوندي هيس،  ”قمريا،  تون رڳو هن کي مارس جا چاڪليٽ  کارائڻ  بند  ڪر  ته  ماس  جو 
		پائلٽ  پاڻهي  ٿي  ويندو.“ هاڻ  يماني  ۽  قمريا  کان  پڇيم،  ”ڪٿي  آهي جو فيوچر  پائلٽ؟“  هنن  پنهنجي  ڌڻ  ٻارن  ڏانهن  اشارو ڪري چيو:  ”هاڻ  ته  سڄو 
		”فلائيٽ  ڪِريو“ اچي  گڏ  ٿيو 
		آهي.“  ملئي  ماڻهن  کي  ٻارن  ڄڻن  جو ڏاڍو شوق آهي  ۽  ڄڻين  به  ڇو نه.  تعليم،  دوا درمل سڀ حڪومت طرفان.  ڪار  ۽  گهر  به  بنا  وياج جي قرض  تي  ملي،  جيڪو پگهار  مان  ٿورو ٿورو ڏهه پندرهن  سالن  جي  قسطن  ۾  ڪٽجي.  ملائيشيا  جي  باقي  اڌ  چيني  آدم  شماريءَ کي ايڏيون سهولتون نه آهن،  جيتريون ملئي ماڻهن کي(جيڪي ٿا  سڏجن  يعني  هن  ڌرتيءَ جا پٽڙا)،  ته  به  چيني  ٻار  پڙهائي  توڙي راند روند ۽  عقل  ۾  ملئي  ماڻهن  جي  ٻارن  کان  تيز  آهن.  شهرن  ۾  توڙي ڳوٺن ۾ گهڻا تڻا دڪاندار چيني  آهن،  جن  وٽ  ملئي  ماڻهو اچيو پنهنجو پئسو خرچ  ڪن.  بهرحال  هاڻ  ملئي  ماڻهو به ڪجهه ڌڪ کائي ڪجهه زماني  کان  سکي  هوشيار  ٿيندا  وڃن. ڪئپٽن  رزاليءَ وٽ  رهڻ  دوران هڪ ٻه  شاديون ۽  ڇوڪرن جي طهرن  جا  ڪاڄ  اٽينڊ  ڪيم.  ”ڇوڪرن جا“ ان ڪري لکيو اٿم جو ڪيترن آفريقي  ملڪن  (سوڊان،  لبيا،  نائيجيريا  ۽  موريطانيا)  وانگر ملائيشيا  جي  به  ڪيترين  ئي  رياستن  ۾،  خاص  ڪري  ڳوٺن ۾ اڄ  تائين  ڇوڪرين جا طهر  به  عام  آهن،  جن  بابت  تفصيل  سان  پنهنجي  هڪ  سفر  نامي  ”سانباهو سمونڊ جو“ ۾ لکي چڪو آهيان.  هونئن پاڪستان  ۾  ڪا  شاديءَ جي دعوت اٽينڊ  ڪرڻ  کان  مون 
		کي ٻرو چڙهندو آهي.  هڪ  ته  ڪراچيءَ جا فاصلا وڏا ۽  ٽريفڪ  جئم،  جنهن  ڪري  ڪلاڪ  وڃڻ 
		۾ ۽  ڪلاڪ اچڻ  ۾  ضايع  ٿيو 
		وڃي ۽  اهڙو ڪلاڪ ٻه  (ڪڏهن  ته  ان  کان  به  وڌيڪ)  ويهڻو پوي ٿو،  جيسين  نڪاح  ۽  دعا  وغيره پڙهجي  ۽  مهمانن  کي  ماني  کارائي  وڃي.  دنيا  جو ڪهڙو عقلمند ماڻهو آهي  جيڪو ان کي سٺي ڳالهه ٿو سمجهي ته رات جو ٻارهين  هڪ  وڳي ڌاري تيلن ۾ تريل ڳرا کاڌا ۽  مٺاڻ  کائي  اچي  سمهجي.  هڪ  ته  اسان  جي  ماڻهن  کي  يورپين  کان  وڌيڪ ننڍي هوندي ئي بلڊ پريشر،  ڊائبٽيز،  السر،  بدهضمي  ۽  دل  جون 
		بيماريون ٿين ٿيون.  ڪنهن  چيو 
		ته اهي بيماريون امير ماڻهن جون آهن.  امير  ماڻهو ته هن پاسي  سنگاپور ۽  ملائيشيا  ۾  به  آهن،  يورپ  ته  سڄو 
		امير ماڻهن سان ڀريو پيو آهي،  پر  انهن  کي  ته  اهي  بيماريون ائين بيدرديءَ سان نٿيون ٿين،  جيئن  اسان  جي  ماڻهن  کي  ٿين  ٿيون.  بقول هڪ سڄاڻ  سنڌي  ڊاڪٽر  جي  ته  اهي  بيماريون اميرن جون نه پر  انهن  چرين  جون 
		آهن،  جيڪي  سمجهن  ٿا  ته  ائين  دير  تائين  جاڳي  دعوتون اٽينڊ  ڪرڻ  ۽  هر  روز  دعوتون کائڻ وڏ ماڻهپي  آهي. ملائيشيا  ۾  نوڪريءَ دوران اسان کي ان تعليمي اداري جي ڪئمپس  ۾  رهڻو پيو ٿي ۽  اسان  لاءِ  به  اهو سٺو هو،  جو 
		آفيس  جي  ويجهو هئاسين.  اسان  جي  اڪيڊمي  ائين  هئي،  جيئن  ڪئڊٽ  ڪاليج  پيٽارو،  جنهن  کان  ملاڪا  شهر  حيدرآباد  وانگر پري  هو،  اٽڪل  40  کن  ڪلوميٽرن  تي.  ڪجهه  عرصي  کان  پوءِ  هڪ  پاڪستاني  ڪئپٽن  آيو،  جيڪو ڪئمپس  ۾  رهڻ  بدران  ملاڪا  شهر  ۾  وڃي 
		رهيو.  هڪ  ڏينهن  اسان  جي  باس  کيس  چيو:  ”آئون خوش  نه  آهيان  ته  تون 
		ٻاهر  رهه.  آئون اهو ئي چاهيندس  ته  تون 
		به ٻين  وانگر اندر ڪئمپس  ۾  اچي  رهه.“ ”ڇو 
		سائين؟“  اسان  جي  پاڪستاني  ڪئپٽن  بحث  ڪيو،  ”آئون کڻي پري  رهان  ٿو 
		پر  آفيس  ۾  ته  روز  ٻين  وانگر صحيح ٽائيم  تي  يعني  8  وڳي پهچيو وڃان.“ ”اها ته 
		مون کي به خبر آهي  ۽  آفيس  ۾  ته  هر  صورت ۾ اٺين وڳي تائين پهچڻو اٿئي،  پر  ايترو پري  کان  ڪلاڪ  جي ڪري  هتي  پهچڻ  بعد  تون 
		آفيس  جو ڪم ان چستيءَ سان نه ڪري سگهندو هوندين،  جيڪو هتي رهندڙ ڪري سگهن ٿا.  تنهنجي  ڪلاڪ  کن  گهٽ  ننڊ  ڪرڻ  ۽  گاڏي  هلائڻ  جي جي  ڪري  اسان  جي  آفيس  جي  ڪم  جي  ڪارڪردگيءَ  کي ضرور ڇيهو رسندو هوندو.“ اسان  جي  پاڪستاني  يار  کي  پهرين  ته  اها  ڳالهه  نه  وڻي،  پر  پوءِ  آهستي  آهستي  سمجهي  ويو ته ملائيشيا  اهو 
		ملڪ آهي  جنهن  جو 
		وزير  اعظم،  سڀ  وزير  ۽  سڀ  سيڪريٽري  نه  فقط  صبح  جو اٺين وڳي پهچي  پنهنجي  حاضريءَ جو ڪارڊ پنچ  ڪن  ٿا،  پر  پنهنجي  رهائش  به  آفيس  جي  ويجهو رکن ٿا ۽  رات  جو 
		مجبوريءَ کان علاوه دير تائين جاڳڻ يا گهمڻ ڦرڻ کي خراب ۽  معيوب سمجهيو وڃي ٿو. ملائيشيا  ۾  شاديءَ جي دعوت اٽينڊ  ڪرڻ  ۾  نه  وقت 
		جو زيان  آهي  ۽  نه  تڪليف.  سڄي  ملائيشيا  ۾  شادي  منجهند  جو ٿئي.  هر دعوتنامي ۾ شاديءَ ۾ اچڻ  جو 
		وقت  وڳي 
		کان شام  جو  4  وڳي 
		تائين هوندو آهي.  ڪنواريتا منجهند جو ٻارهين  تائين  تنبو ۽  ٽيبل  ڪرسيون لڳائي ڇڏيندا آهن.  يارهين  کان  مهمان  ايندا  ويندا آهن  ۽  ماني  کائي  موڙو يا تحفو هڪ ٽيبل  تي  رکي  رمندا  رهندا  آهن.  پوري ٻين  وڳي گهوٽ  ڄڃ  سان  ايندو آهي  ۽  ڪنوار سان فوٽو ڪڍرائي ماني کائي پوري چئين  وڳي 
		ڪنوار کي وٺي پنهنجي  گهر  ويندو آهي.  جن  مهمانن  کي  گهوٽ  ڪنوار کي ڏسڻو هوندو آهي  اهي  ٻين  وڳي  کان پوءِ  ايندا  آهن.  ڇوڪرن جو طهر  ٽولن ۾ ٿئي،  پوءِ هڪ  ئي  پاڙي  جا  ڇوڪرا گڏ طهر  ڪرائين  يا  وري 
		6  ست سوٽ  ماسات  گڏجي  طهر  ڪرائين  ۽  پوءِ  پٽي  ڇٽڻ  تائين  هڪ  ئي  گهر  ۾  ٻه  چار  ڏينهن  گذارين.  طهريل  ڇوڪرن کي گوڏ ٻڌرائي  هڪ  ئي  قطار  ۾  پٽ  تي  وڇايل تڏن تي سمهاريو ويندو آهي.  زخم  کي  گوڏ جي ڪپڙي  کان  بچائڻ  لاءِ  گوڏ 
		کي ڌاڳو ٻڌي  ان  ڌاڳي  جو 
		ٻيو پوڇڙ ڇت تي لڳل ڪوڪي سان اٽڪايو ويندو آهي. "
16,http://www.thekawish.com/Articles1/Altaf%20Shaikh/2004/2004/21%20Feb%2004.htm,"ملائيشيا  ۾  مانيءَ جو مسئلو  ڇنڇر  21فيبروري 
		2004ع ملائيشيا  منهنجو ديس ناهي پر  پنهنجي  ملڪ  کان  وڌيڪ منهنجو هتي رهڻ ٿيو آهي.  ڏهه  سال  کن  جاپان  ۽  ڪوريا ڏانهنايندي ويندي جهاز  کي  ملائيشيا  جي  بندرگاهن  ۾  ترسائڻو پيو ۽  اهڙا  ٻيا  ڏهاڪو کن سال ڪناري جي نوڪري ڪري ملائيشيا  ۾  رهڻو پيو ۽  هاڻ  ٻارهن  سال  کن  ٻين  ملڪن  ۾  رهي  هڪ  دفعو وري ملائيشيا  آيو آهيان  ۽  ڪوالالمپور شهر  جي  هڪ  هوٽل  ۾  ترسيل  آهيان.  نيرن  لاءِ  ان  هوٽل  جي  ڊائننگ  هال  ۾  گهڙان  ٿو. ڊائننگ 
		هال ۾ ويٺل ماڻهن کي ڇڏي وچ  تي  رکيل  ڊگهن  ٽيبلن  تي  سجايل  مختلف  کاڌا  ڏسان  ٿو ۽  انهن  جا  نالا  پڙهان  ٿو،  باوجود پاڻ  کي  جهلڻ  جي”ناسي  ليما“  ڊش  وٽ  اچي  بيهان  ٿو.  جيتوڻيڪ ڪراچي  ڇڏڻ  وقت پڪو پهه  ڪيو هوم ته هر اها شيءِ  جيڪا  وزن  وڌائي ٿي،  اها  نه  کائيندس،  خاص  ڪري  مٺائي،  چانور ۽  کير  جهڙي  شيءِ.  پر  هاڻ  هڪ  ننڍي  ضدي  ٻار  وانگر ڏوئي کڻي ناسي ليما جي ديڳڙيءَ جو ڍڪ لاهي پنهنجي  پليٽ  ۾  چانور وجهان ٿو.  ناسي  ليما چانورن 
		جو ملئي ڊش  آهي،  جيڪي  ناريل  جي  کير  ۾  رڌا  ۽  نيرن  تي  کاڌا  وڃن ٿا.  سڄي  ملائيشيا  توڙي ڏکڻ ٿائلينڊ،  ڏکڻ  فلپيني  ٻيٽن  تي،  برونائي ۽  انڊونيشيا  جي  جاوا ۽  سماترا  ٻيٽن  تي،  جتي  جتي  ملئي  ڪلچر  آهي،  اتي  نيرن  تي  ٻه  شيون عام نظر اينديون،  هڪ  روٽي  چنائي ۽  ٻيو مٿيون ڊش  ”ناسي  ليما.“  ننڍي  هوٽل  هجي  يا  وڏي،  ڪنهن  اسڪول ڪاليج جي ميس هجي يا ڪئنٽين،  ڳوٺ جو ڪو دڪانڙو هجي يا گاڏي وارو،  هن  وٽ  اهي  ٻه  شيون عام نظر اينديون.  ”روٽي  چنائي“  اڦراٽي  ۽  دال  کي  سڏين  پر  هتي  جو اڦراٽو مئدي جو ٿئي ۽  دال  تمام  ڦنگي  پاڻيءَ جهڙي ٿئي،  جنهن  ۾  اهو اڦراٽو ٻوڙي کائين.  ناسي  ليما  ڀت  لاءِ  ناريل  کي  مشين  ۾  (چورو) 
		ڪري ان ۾ گلاس کن پاڻيءَ جو ملائي پوءِ  ان  کي  رومال ۾ يا ڇاڻيءَ ۾ ڇاڻڻ سان اڇو کير ڪڍي ان ۾ چانورن کي رڌو وڃي ٿو ۽  اهو ڀت ائين لڳندو آهي  ڄڻ  کير  جي  ملائيءَ ۾ ملايل هجي.  ملائيشيا  ۾  اچڻ  وقت پهرين  اسان  هتان  جي  ماڻهن  تان  کلندا  هئاسين  ته  هي  به  بنگالين  وانگر صبح جو به ڀت ٿا کائين،  پر  پوءِ  اهو اهڙو سواد لڳو ۽  اهڙو عادي ٿي وياسين جهڙو پاڻ  وٽ  سنڌ  ۾  ڪيترا  ماڻهو رات جو سمهڻ وقت کير پيئڻ  جا  عادي  هوندا آهن.  رات  جي  وقت مانيءَ کان پوءِ  ۽  سمهڻ  کان  اڳ  ان  ماڻهوءَ کي کير نه ملي ته سخت بي چيني  ٿي  پويس.  سو مون سان به اها حالت ٿي پئي.  اهو ڀت نه هجي ها ته پوءِ  ٻيو ڪجهه کائي وڃان ها پر  هاڻ  سامهون رکيل ڏسي آئون کائڻ لاءِ  بي  چين  ٿي  ويس.  جيتوڻيڪ مزي  جي  ڳالهه  ته  اهو ڀت ڪنهن ٻوڙ،  آچار  يا  انب  جي  ڦار  سان  کائڻ  بدران  ۽  ننڍڙين  فراءِ  ٿيل  مڇين  سان  کاڌو وڃي ٿو،  جن  آڱر  جي  ڳتري  جيڏين  سنهين  مڇين کي  ملئي  زبان  ۾  اڪان  بلس  سڏجي  ٿو ۽  اهي  پٽاٽو چپس  وانگر خسته ( ٿين  ٿيون.  چونئرا به  گيهه  ۾  فراءِ  ٿيل  هوندا آهن  ۽  انهن  سان  گڏ  ٽماٽو ڪيچپ  يا  چلي  سوس هجڻ بدران ننڍڙن گانگٽن  جي  پيسٽ  هوندي آهي،  جيڪا  ملئي  دنيا  ۾  بيلاچان جي  نالي  سان  سڏبي  آهي.  اها  بيلاچان  (چٽڻي)  جيتوڻيڪ ملائيشيا  ۽  انڊونيشيا  جي  هر  هڪ  شهر  ۾  ٺهي  ٿي،  پر  جيئن  حيدرآباد  جي  رٻڙي  ۽  شڪارپور جي مٺائي ۽  آچار  مشهور آهي،  تيئن  ملاڪا  شهر  (جتي  جي  نيول اڪيڊمي ۾ آئون نوڪري ڪندو هوس) بيلاچان  کان  مشهور هو.  ملاڪا  ۾  سمنڊ  جي  ڪناري  تي  ننڍا  وڏا ڪيترائي دڪان آهن،  جو وٽان  لنگهندڙ  هتي  جا  لوڪل ملئي ٽوئرسٽ  ڳوٺ لاءِ  سوکڙيءَ طور بيلاچان  وٺي وڃن ٿا.  اسان  به  ڪنهن  ٻئي  شهر  اپوح،  پينانگ،  سريمبان،  آئر  حطام،  جوهوربارو يا ويندي سنگاپور پنهنجن  ملئي  دوستن وٽ  گهمڻ  لاءِ  ويندا هئاسين ته هو اسان کي ملاڪا مان ننڍن گانگٽن  جي  اها  چٽڻي آڻڻ  لاءِ  فرمائش  ڪندا  هئا. بهرحال  ڏينهن  ٻن  لاءِ  ملائيشيا  ايندڙ  پاڪستاني  ڀلي  ناسي  ليما  (ناريل  ۾  رڌل  ڀت)  نه  کائي  پر  هتي  ملائيشيا  ۾  تعليم  يا  نوڪريءَ لاءِ  آيل  هن  ڀت  جو ضرور سواد وٺي،  هن  کي  ضرور وڻندو.  ڪراچيءَ مان نڪرڻ وقت مون پنهنجي  زال  ۽  ٻارن  کان  جڏهن  پڇيو ته ملائيشيا  مان  هنن  لاءِ  ڇا  آڻيان؟  ته  سڀني  اهو ئي چيو ته موٽڻ  وقت ڪوالالمپور جي ريلوي اسٽيشن  وٽ  يا  جالان  تنڪو عبدالرحمان (روڊ) تي ٻه  منٽ  ٽئڪسي  بيهاري  ناسي  ليما  (ڀت)  ٿيلهين  ۾  پارسل  ڪرائي  ضرور آڻيان.  پر  ساڳئي  وقت منهنجي وڌندڙ وزن  جو خيال ڪندي مون کي اهي چانور کائڻ لاءِ  منع  ڪيائون،  ڇو جو ناريل جي کير ۾ ٿولهه آهي.  بهرحال  هاڻ  اهو سوچيم  جو ڀت سان سڄي  پليٽ  ڀرڻ  بدران  فقط  هڪ  ٻه  ڏوئي وڌم.  ڪجهه  پي  نٽ  وڌم ۽  ٻه  کن  ڊبل  روٽيءَ جون سلائيس کنيم.  ڪنڊ  تي  هڪ  بورچي  (ڪباب)  تري  رهيو هو،  چينين  جي  هوٽل  هجڻ  ڪري  ٿورو شڪ  ٿيم  ته  متان  حلال گوشت  نه  هجي،  ان  ڪري  پڪ  ڪرڻ  لاءِ  ڀر  واري ٽيبل  تي  ٻه  ٽي  ملئي  ڇوڪريون،  جيڪي  حجاب  (تودنگ) ٻڌيو ويٺيون هيون،  يعني  ”مولوياڻيون“ هيون،  تن  کان  انگريزيءَ ۾ پڇيم  ته  اهو گوشت  حلال  آهي  يا  نه؟ ”ملائيشيا  جي  هر وڏي هوٽل  ۾  توکي حلال شيءِ  ملندي.“  هنن  مون کي اهو ٻڌائيندي  فخر  محسوس ڪيو ۽  مون سندن لئه ٿوري خراب ڪرڻ لاءِ  حقيقت  ڏانهن  اشارو ڪندي چيو:  ”۽  هي  جو روزانو سوين سوئرن جو ”چو ڪِٽ“ مارڪيٽ  ۾  ڪوس پيو ٿئي؟“ ”ها،  بابي(خنزير)  ۽  بيئر  (شراب)  ننڍين  چيني  هوٽلن  ۾  هلي  ٿو.“ هنن  ٻڌايو ۽  هنن  صحيح  ڳالهه  ڪئي.  دنيا  ۾  ملائيشيا  انهن  چند  ملڪن  مان  آهي،  جتي  کاڌي  پيتي  جا  قاعدا  قانون سخت آهن.  ڪو به غلط  شيءِ  نٿو وڪڻي سگهي.  ڪنهن  به  شيءِ  ۾  ملاوت نظر نه ايندي،  ڇو جو ان قسم جي ڏوهن تي نه فقط  سختيءَ سان وٺ پڪڙ  ٿئي  ٿي،  پر  تمام  سخت  سزائون پڻ  آهن.  گهڻو اڳ ڪوالالمپور ۾ هتي جي رهاڪو پاڪستانيءَ هڪ هوٽل  کولي،  جنهن  ۾  هڪ  ڏينهن  جو بچيل  گوشت  ٻئي  ڏينهن  قيمون ٺاهي هلايائين ۽  پڪڙجي  پيو،  تمام  وڏو  ڏنڊ لڳس ۽  ان  ئي  وقت هميشه  لاءِ  هوٽل  بند  ٿي  ويس. بهرحال  ملائيشيا  گهمڻ  لاءِ  ايندڙ  لاءِ  بهتر  اهو آهي  ته  صبح  جو وقت اڦراٽو کائي،  جنهن  جي  ڦنگي  دال  هن  کي  هرگز  نه  وڻندي،  جو ان ۾ ڪڪڙ جي نڙ گهٽ  جا  ٽڪر  به  پيل  هوندا آهن.  ان  ڪري  اهو اڦراٽو چانهه  سان  کائي  يا  بيضي  سان،  جنهن  کي  ملئي  زبان  ۾  تلور چئجي  ٿو.  رات  جي  وقت اهي ئي هوٽلن  وارا يا گاڏي تي چلهه  رکي  کاڌو وڪڻڻ وارا،  مرتباڪ  وڪڻن ٿا.  مرتباڪ  پڻ  اڦراٽو ٿئي،  جنهن  جي  وچ  ۾  مڪس  قيمون ۽  بيضو ٿئي.  بهرحال  ملائيشيا  ۾  توهان کي هر قسم جا کاڌا ملندا.  اڦراٽي،  چپاتي،  پوري،  اڊلي،  ڊوسي کان وٺي هر قسم جا ٻوڙ،  پر  وري به وڌيڪ احتياط  لاءِ  ڪنهن  چيني  هوٽل  يا  گاڏي  واري کان ڪا شيءِ  وٺڻ بدران ڪنهن ملئي يا انڊين کان وٺي سگهجي ٿي.  هونئن ته ڪيترين چيني  هوٽلن  تي  به  رڌ  پچاءُ  وارا ملئي مسلمان آهن،  جو کائڻ وارا گراهڪ گهڻي ڀاڱي ملئي مسلمان آهن،  جيڪي  سُستي  ڪري  يا  پئسو خرچ  ڪرڻ  جي  عادت  کان  مجبور ٿي گهر ۾ رڌ پچاءُ  ڪرڻ  بدران  هوٽلن  ۾  ئي  کائين.  ٻاهر  کائڻ  جو هڪ وڏو سبب اهو به آهي  ته  گهر  ۾  رڌڻ  يا  هوٽل  (خاص  ڪري  ننڍين  هوٽلن  ۽  ڪئنٽين)  مان  کاڌو وٺڻ ۾ ڪو معمولي فرق آهي.  هر  هوٽل  وارو گهٽ  نفعو رکي شيءِ  وڪڻي ٿو ۽  اهو نفعو هن جي ئي کيسي ۾ وڃي ٿو.  ڪو پوليس وارو،  جي  آفيس  جو ماڻهو،  هيلٿ  ڊپارٽمينٽ  جو آفيسر،  ڪنهن  سياسي  جماعت  جو نمائندو يا محلي جو غنڊو هن کان چانهه  پاڻي،  خرچي،  غنڊه  ٽيڪس  يا  ڀتو نٿو وٺي.  حڪومت طرفان  ڪجهه  قانون ٺهيل آهن،  جهڙوڪ رات جو هن وقت دڪان بند ڪرڻو آهي،  خراب  ۽  کوٽي  شيءِ  جو وڪرو نه ڪرڻو آهي  ۽  ڪچرو پلاسٽڪ  جي  ٿيلهين  ۾  چڱيءَ طرح  بند  ڪري  مقرر  هنڌ  تي  رکڻو آهي،  جيئن  رات  جو صفائيءَ واري ٽرڪ  کڻي  وڃي.  انهن  ڪجهه  ڳالهين  تي  عمل  ڪريو،  ٻيو مڙيئي خير.  ڪو به توهان جو نالو نه وٺندو ۽  ها،  هوٽل  وڏي آهي  ته  فائدي  جو هڪ مقرر حصو سرڪار کي ٽئڪس  ڏئي  رسيد  وٺو. "
17,http://www.thekawish.com/Articles1/Altaf%20Shaikh/2004/2004/17%20Apr%2004.htm,"ڪئپٽن  نورزالي، گهڻا ٻار  ۽  آسان  زندگي  ڇنڇر  17  اپريل  2004ع 1983ع  کان  1991ع  تائين  لڳاتار  8 سال  کن  ملائيشيا  جي  ميري  ٽائيم  اڪيڊميءَ ۾ مون جهاز  جي  آفيسرن  کي  پڙهايو ۽  خبر  ناهي  ڪيترا  ڪئپٽن  ۽  چيف  انجنيئر  ٿيا.  ان  کان  علاوه ملائيشيا  جي  اتراهين  رياست  پيراق  جي  هڪ  پولي ٽيڪنڪ  ڪاليج  ”انگڪو عمر“ ۾ پڻ  مهمان  ليڪچرار  طور اتي جي ميرين انجنيئرنگ شاگردن  کي  پڙهائيندو رهيس،  جيڪي  پڻ  جهازن  تي  ئي  ويندا هئا.  پڙهائڻ  ۾  پگهار  جتي  ڪٿي  گهٽ  آهي،  پر  مون کي پنهنجو لکڻ پڙهڻ  جو شوق پورو ڪرڻ لاءِ  وقت ملي ويو ٿي ۽  ٻي  خوشي  ان  وقت ٿيندي اٿم،  جڏهن  دنيا  جي  مختلف  بندرگاهن  ۾  ڪڏهن  ڪو ملئي يا چيني  مهانڊو وڏي حُب سان ملي چوندو آهي  ته،  ”سر،  آئون توهان جو پراڻو شاگرد  آهيان.“  ۽  پوءِ  بندر  گاهه  ۾  بيٺل  آفت  جيڏي  جهاز  ڏانهن  اشارو ڪري چوندو آهي  ته  هو ان جهاز  جو چيف  انجنيئر  يا  ڪئپٽن  آهي. وقت 
		گذرڻ سان ڪيترائي منهنجا شاگرد  سامونڊي زندگيءَ مان بيزار  ٿي  يا  ٻين  مجبورين ڪري سمنڊ جي نوڪري،  يعني  جهاز  راني  ڇڏي  ڪناري  جي  نوڪري ڪري  رهيا  آهن.  پوءِ  ڪي  جهازن  جي  شپ  يارڊن  ۾  ڪم  ڪري  رهيا  آهن،  ته  ڪي  ڪنهن  جهاز  ران  ڪمپنيءَ جا مئنيجر ٿي ويا آهن.  ڪي  ٽيچنگ  جاب  ڪري  رهيا  آهن،  ته  ڪي  بندرگاهن  ۾  ڪم  ڪري  رهيا  آهن.  ملائيشيا  ۾  ڪناري  جي  نوڪري ڪندڙ منهنجي شاگردن  مان  جن  سان  منهنجو گهڻو رابطو آهي،  انهن  مان  ڪئپٽن  رزالي  هڪ  آهي  ۽  هينئر  ملائيشيا  اچڻ  جو پروگرام به پهرين  ڏينهن  کان  رزاليءَ سان ڪندو رهيس. ڪئپٽن  رزاليءَ سان منهنجي پهرين  ملاقات  1985ع  ڌاري  ٿي،  جڏهن  هو چيف  ميٽ  جي  امتحانن  لاءِ  ميري  ٽائيم  اڪيڊمي  ملاڪا  ۾  پڙهڻ  لاءِ  داخلا  وٺڻ آيو هو.  پاڻ  پنج  6 سال  جهاز  هلائڻ  بعد  هاڻ  وڌيڪ پروموشن  ۽  امتحان  پاس  ڪرڻ  لاءِ  ٽن  مهينن  جو ڪورس ڪرڻ آيو هو.  ٻين  ڪيترن  جهازي  آفيسرن  وانگر رزالي  به  شادي  شده  هو ۽  هو پنهنجي  زال  عائشه  ۽  هڪ  ٻار  فرحان  سان  هاسٽل  ۾  رهيو ٿي.  رزالي  سٺن  شاگردن  مان  هو،  ان  ڪري  مون هن جو وڌيڪ خيال رکيو ٿي.  ڪڏهن  ڪڏهن  سندس  ماءُ  پيءُ  يا  سس  سهرو ساڻس ۽  عائشه  سان  ملڻ  ايندا  هئا  ته  اسان  جي  گهر  به  ايندا  هئا.  آئون ساڻن رزاليءَ جي تعريف ڪندو هوس،  مون کي ۽  منهنجي  ٻارن  کي  ملئي  زبان  اچڻ  ڪري  ساڻن ڳالهائڻ  ٻولهائڻ م ڏکيائي نٿي ٿي. رزالي  امتحان  پاس  ڪري  سال  ٻه  جهاز  هلائي  ڪئپٽن  ٿيڻ  لاءِ  ”ماسٽر  مئرينر“  جو امتحان ڏيڻ لاءِ  وري اڪيڊمي ۾ آيو ته کيس ٻه  ٻار  ٿي  چڪا  هئا ۽  پوءِ  ڪئپٽن  ٿيڻ  بعد  هن  اڪيڊميءَ ۾ ئي نوڪري اختيار ڪئي ۽  منهنجي  پاڙي  ۾  اچي  رهيو،  تڏهن  کيس  ٽي  ٻار  هئا. ”مون کي 
		لڳي ٿو ته توکي هاڻ جهاز  هلائڻو ناهي؟“  مون کلندي رزاليءَ کي چيو ۽  هو سمجهي ويو ته آئون ٻارن  جي  حوالي سان ڳالهه ڪري رهيو آهيان،  جو دنيا جون ڪيتريون ئي جهاز  ران  ڪمپنيون جهاز  هلائيندڙ  آفيسر  کي  جهاز  تي  ٻن  کان  مٿي  ٻار  رکڻ  جي  موڪل نٿيون ڏين. ”عائشه  ۽  مون کي ٻار  پسند  آهن“  رزاليءَ چيو،  ”بابو به چوي ٿو ته ملائيشيا  جي  آدمشماري  تمام  گهٽ  آهي،  ڀلي  گهڻي  کان  گهڻا  ٻار  ڄڻيو،  پئسي  ڏوڪڙ جي پرواهه نه ڪريو.“ ملائيشيا  ڇڏڻ  تائين  رزاليءَ کي چار  ٻار  ٿي  چڪا  هئا. شام  جو واڪ لاءِ  نڪرندا  هئاسين  ته  اسين  اڳيان  اڳيان  هوندا هئاسين ۽  عائشه  پٺيان،  هڪ  ٻار  ڪڇ  تي،  هڪ  کي  آڱر  کان  جهلي  هلندي  هئي  ۽  ٻه  ٻار  پٺيان  پٺيان  ٿاٻڙندا  ايندا  هئا.  1992ع  جي  شروع ۾ آئون مالمو (سئيڊن) هليو ويس،  جتي  ورلڊ ميري ٽائيم  يونيورسٽي  آهي.  هڪ  سال  بعد  ڪئپٽن  رزالي  به  پنهنجي  ڪٽنب  سميت  اچي  مالمو مان نڪتو ۽  منهنجي  پاڙي  واري بلڊنگ ۾ رهڻ لڳو،  هاڻ  کيس  6 ٻار  هئا-پنج  پٽ  ۽  هڪ  ڌيءُ.  عائشه  کي  اسين  چوندا هئاسين ته،  ”اسان  ته  توکي ڪڏهن به ٻانهون لوڏي هلندي نه ڏٺو آهي،  هميشه  ساڄي  ٻانهن  ڪڇ  تي  کنيل  ٻار  جي  چوڌاريءَ وريل ۽  کاٻي  ٻانهن  هيٺ،  جنهن  جي  هٿ  جي  شاهد  آڱر  زمين  ڏانهن  اشارو ڪندڙ لڳي  ٿو ته ٻار  وڏا ٿي ويندا ته به تنهنجي ٻانهن  جي  پوزيشن  اها  رهندي.“ سئيڊن  ۾  سندن  اڌ  کن  ٻار  اسان  جي  گهر  ۾  هوندا هئا يا وري ڪو نه ڪو ٻار  بخار  فلو،  ٿڌ،  زڪام  سبب  (يا  هڪ  دفعي  ته  هڪ  ٻار  جي  ٻانهن  ڀڄڻ  ڪري)  اسپتال  ۾  داخل  هوندو هو ۽  اٽينڊنٽ  طور عائشه  سان  گڏ  منهنجي  زال  يا  منهنجي  ڌيءَ ٽڪيل  هوندي هئي.  اهو ئي سبب آهي  جو منهنجي ملاڪا پهچڻ  تي  عائشه  ٻارن  کي  (جيڪي  هاڻ  ڪافي  وڏا ٿي ويا آهن)  ٻڌائيندي  رهي  ته  ملائيشيا  توڙي سئيڊن ۾ هو اسان جي گهر ۾ پليا  ۽  اسان  جي  ڪري  هن  جي  ملائيشيا  توڙي سئيڊن ۾ زندگي  آسان  رهي. پروگرام 
		موجب ڪئپٽن  رزالي  مون کي ٽين  وڳي ڌاري ٽپهريءَ جو ڪوالالمپور جي هوٽل  مان  وٺڻ لاءِ  آيو. هونئن منهنجو بس ذريعي ملاڪا وڃڻ جو ارادو هو،  پر  صبح  جو ڪئپٽن  رزاليءَ جي ڪوالالمپور ۾ هڪ ميٽنگ  ٿي  پئي،  جيڪا  اٽينڊ  ڪري  مون کي پاڻ  سان  وٺي هلڻ لاءِ  مون واري هوٽل  ۾  پهتو،  ساڻس  گڏ  ڪار  ۾  سندس  پراڻو ڪلاس ميٽ  ڪئپٽن  نورزالي  به  هو.  نورزالي  به  منهنجو ڪنهن زماني  ۾  شاگرد  رهي  چڪو هو،  پر  تقريبن  پندرهن  سالن  جي  عرصي  بعد  ملاقات  ۽  فرينچ  ڪٽ  ڏاڙهيءَ ۾ مون کي سڃاڻپ  ۾  ڪجهه  دير  لڳي  وئي. ”مسٽر  الطاف  هي  ڪئپٽن  نورزالي  آهي،  منهنجو ڪلاس ميٽ!  اسين  ٻئي  هڪ  ئي  وقت جهاز  جا  ڪئپٽن  ٿيا  هئاسين.“  ڪئپٽن  رزاليءَ ٻڌايو ۽  مون ڪار ۾ ويهندي کيس کيڪاريو. ”آپا  خبر؟“  (ڪهڙي  خبر؟ يعني  خوش  چاق؟)  هن  پڇيو. ”خبر  بائيڪ“  (سٺي  خبر،  يعني  سڀ  خير  آهي.)  مون وراڻيومانس ۽  ڪئپٽن  رزاليءَ کي مخاطب  ٿي  چيم  ته،  ”يار  ڏاڙهيءَ جي ڪري آئون نورزاليءَ کي سڃاڻي نه سگهيس.“ ”هيءَ 
		ڏاڙهي ته ڪجهه به ناهي.“  رزاليءَ چيو،  ”اصل  ڏاڙهيءَ ۾ ته توهان هن کي سڃاڻي به نه سگهو ها.“ ”ڪيئن  ڀلا؟“  مون پڇيو. ”اسان  ملئي  ۽  چيني  ماڻهن  کي  ته  ڏاڙهي  ٿئي  کنڀ  کنڀ.  منهنجي  گهاٽي  آهي،  پر  نورزاليءَ جي چاپئين  ڏاڙهيءَ اڳيان اها به ڪجهه نه آهي.  رنگ  جو به اڇو آهي،  سو بلڪل افغاني ٿي لڳو.“ ”پوءِ؟“  مون رزاليءَ کي بيان جاري رکڻ لاءِ  چيو. ”يارهين  سيپٽمبر  واري واقعي بعد هو جڏهن نائيجيريا کان پنهنجي  بزنيس  ٽرپ  تان  موٽيو پئي  ته  سنگاپور ايئرپورٽ  تي  پوليس کڻي کيس سوگهو ڪيو،  هن  گهڻو ئي هنن سان ملئي زبان  ۾  ڳالهايو ته آئون ملائيشيا  جو ملئي آهيان،  پر  هو چون ته نه تون القاعده جو ميمبر ٿو لڳين.  ٻه  ڏينهن  جيل  ۾  رکيائونس پر  سنگاپور ۾ رهندڙ ملائيشيا  جي  سفير  وچ  ۾  پئي  هن  جي  جان  ڇڏائي.  ان  بعد  هتي  پهچي  پهريون ڪم اهو ڪيائين جو وڏي ڏاڙهي ڪوڙائي بلڪل فرينچ  ڪٽ  ڪيائين.“ مون 
		پٺيان  مڙي  نورزاليءَ ڏانهن ڏٺو،  جيڪو لڳاتار مرڪي رهيو هو. ”ڪئپٽن  نورزالي! هي  سچ  ٿو چوي؟“  مون پڇيو. ”سر،  ٻيو ڇا ڪريان ڀلا!  منهنجي  ڪم  جي  نوعيت اهڙي آهي  جو مون کي هر مهيني ٻاهر  وڃڻو ٿو پوي،  پوءِ  ڪڏهن  عرب  ملڪن  ۾  ته  ڪڏهن  ممباسا،  دارالسلام،  مئڊگاسڪر  وغيره يا وري وچ  ايشيا  وارين رياستن ڏانهن.  توهان ئي ٻڌايو ته آئون ڪٿي ڪٿي جي جيلن ۾ ويهي اتي جي آفيسرن  کي  مطمئن  ڪندو رهان ته آئون دهشتگرد  نه  آهيان. (آئون 
		ملئي ماڻهو آهيان.)“ ڪئپٽن  نورزالي  اپريل  8 5 9 1 ع  ۾  ملائيشيا  جي  ڏاکڻي  شهر  جوهر بارو ۾ ڄائو، يعني  ڪئپٽن  نورزالي  ۽  ڪئپٽن  رزالي  مون کان 14  سال  ننڍا  آهن،  ٻئي  ڄڻا  گڏ  ڪئپٽن  ٿيا،  ان  بعد  ملائيشيا  جي  قومي جهاز  ران  ڪمپني ۾  سال  ٻه  کن  وڌيڪ ڪرڻ  بعد  رزالي  ته  ٽيچنگ  جاب  ۾  اچي  ويو پر  نورزالي  به  جلد  سمنڊ  جي  نوڪري ڇڏي ترنگانو رياست ۾ هڪ جهاز  جي  سروي ڪمپني  ۾  سرويئر ٿي ويو.  ٽي  سال  کن  اتي  رهڻ  بعد  انڊونيشيا  ۾  مئرين  لاجسٽڪ  جو ڪجهه سال ڪم ڪيائين،  اڄ  ڪلهه  ڪئپٽن  رزاليءَ وانگر پنهنجو بزنيس  ڪري  ٿو ۽  سندس  جهاز  ران  ڪمپني  چارٽرنگ  ۽  ڪارگو هئنڊلنگ جو ڪم ڪري ٿي،  جنهن  ڪمپنيءَ جو پاڻ  ايم  ڊي  آهي. بهرحال 
		اهو معلوم ڪري مون کي خوشي  ٿي  ته  منهنجا  شاگرد  نه  فقط  چيف  انجنيئر  ۽  ڪئپٽن  ٿي  دنيا  جي  سمنڊ  تي  جهاز  هلائي  رهيا  آهن،  پر  ڪناري  تي  ويهي اهي بزنس  ۽  ڪم  ڪري  رهيا  آهن،  جن  لاءِ  هونئن چيو ويندو هو ته فقط  انگريز  ۽  يورپي  ئي  ڪري  سگهن  ٿا. ڪار 
		ڪوالالمپور جو شهر  ڇڏي  هاڻ  هاءِ  وي تي ملاڪا ڏانهن وڃي رهي هئي.  مون ڪئپٽن  نورزاليءَ جي منهن ڏانهن گهوري سندس ننڍپڻ  جي  چهري  کي  ڌيان  ۾  آڻڻ  جي  ڪوشش  ڪئي.  ڪئپٽن  رزاليءَ کي ته جهاز  وارن ڏينهن کان وٺي ڏاڙهي هئي.  سئيڊن  ۾  اچي  ٿوري وڏي ڏاڙهي ۽  ڄاريءَ جي ٽوپي  پائڻ  شروع ڪيائين،  پر  مون کي ياد نه اچي  رهيو هو ته ڪئپٽن  نورزاليءَ کي ڪا شروع کان ڏاڙهي هئي.  يا  شايد  هيس  پر  ويهه پنجويهه شاگردن  جي  انيڪ  ڪلاسن  ۾  ڪٿي  ٿي  هر  هڪ  جي  صورت ياد رهي. ”ڪئپٽن  نورزالي!  ڇا  توکي تعليم وارن ڏينهن کان ڏاڙهي هئي؟“  مون پڇيومانس. ”نو سر!  آءِ  واز  اي  بئڊ  بواءِ  آن  شپ.“  (آئون جهاز  وارن ڏينهن ۾ مذهبي نه هوس) ڪئپٽن  نورزاليءَ کلندي انگريزيءَ ۾ وراڻيو.  ملاڪا  ويندي ويندي رستي تي ڪئپٽن  رزاليءَ پنهنجي  ڪار  کي  موڙي ملائيشيا  جي  نئين  شهر  پُترا  جايا  ۾  وٺي آيو،  جيڪو آفيسن  جو شهر  سڏي  سگهجي  ٿو.  ملڪ  جي  وزير  اعظم  جي  آفيس  کان  وٺي هر سيڪريٽري  ۽  وزير  جي  آفيس  هتي  ٿيندي.  هن  شهر  تي  ڪروڙين بلڪ اربين ڊالر خرچ  اچي  رهيو آهي.  هن  نئين  شهر  جي  ڪجهه  پروجيڪٽن  جو ڪم ڪئپٽن  رزاليءَ جي ڪمپنيءَ کي مليل آهي،  جن  جي  سلسلي  ۾  هو هتي ايندو رهي ٿو،  پر  هينئر  هو  وچين  (عصر)  نماز  پڙهڻ  لاءِ  ۽  مون کي هي نئون شهر  ڏيکارڻ  لاءِ  ترسيو.  نماز  بعد  ڪئپٽن  رزالي  اتي  جي  هڪ  ريسٽورنٽ  مان  رستي  تي  کائڻ  لاءِ  ڪجهه ۽ وٺڻ 
		ويو،  تيسين  نورزالي  ۽  آئون مسجد جي وڏي اڱڻ جي هڪ ڪنڊ ۾ بيهي سامهون وزير  اعظم  جي  لاءِ  ٺهندڙ  گهر  کي  ڏسڻ  لڳاسين.  ايتري  ۾  ڪئپٽن  رزالي  اسان  لاءِ  کائڻ  جون ڪجهه شيون وٺي آيو. ”ڀلا  پوءِ  رزالي  هاڻ  ڇڪيون پنڌ  کي؟“  مون هتان نڪرڻ ۽  ملاڪا  هلڻ  لاءِ  جلدي  ڪئي. ”مسٽر  الطاف  ڪجهه  چڪر  ته  ڏي.  هن  نئين  ۽  ماڊرن  شهر  پترا  جايا  تي  اربين  رپيا  خرچ  آيو آهي،  ايندڙ سال  تائين  جڏهن  ٺهي  راس  ٿيندو ته هن جو ذڪر پيٽروناس ٽاور وانگر گنيز  بڪ  آف  ورلڊ رڪارڊس ۾ اچي  ويندو. "
18,http://www.thekawish.com/Articles1/Altaf%20Shaikh/2004/2004/24%20Jul%2004.htm,"مرد  گائنا  ڪالاجسٽ سان هڪ ملاقات ڇنڇر 24 جولاءِ 2004ع ڪوالالمپور ۾ اطهر  ابڙي  جي  گهر  رهڻ  دوران ٻئي  ڏينهن  نيرن  ڪري  مون 
		هن کي چيو ته تون ڀلي آرام  سان  پنهنجي  ڪار  ۾  آفيس  وڃجانءِ،  آئون هتان واڪ ڪندو مين روڊ تان بس ۾ چڙهي  شهر  ٿو 
		وڃان.  ”سائين  ائين  وري 
		ڪيئن ٿيندو.  اهو ته خراب ٿو لڳي.“  اطهر  چيو.  هن  کي  اهو به انديشو هو ته متان ڪوالالمپو جي گهٽين  ۾  آئون گم نه ٿي وڃان. ”تون فڪر 
		ئي نه ڪر،  آئون هن 
		علائقي ۾ پهرين  به  رهي  چڪو 
		آهيان،  جڏهن  ڊاڪٽر  تنوير عباسيءَ جو ڀاءُ ارشاد  عباسي  هتي  رهندو هو.  هونئن به مون لاءِ  ڪجهه  واڪ ڪرڻ ضروري آهي.“ آئون ڪاپي،  پين  ۽  ڪئميرا  شولڊر بئگ ۾ وجهي نڪري پيس.  ملائيشيا  معنيٰ  وڻ 
		ئي وڻ.  مين  روڊ 
		ٻن  ٽن  وڪڙن بعد هو.  هر  گهٽيءَ جو نالو نوٽ  ڪندو ويس،  جيئن  واپسيءَ تي ان ئي هنڌ تي لهي ساڳيون گهٽيون لتاڙي اطهر  ابڙي  واري گهٽي  ”جالان  دوئا“ ۾ سندس گهر نمبر 17  کان  اچي  نڪران.  مين  روڊ 
		تي پهچڻ  بعد  چند  وکن 
		تي بس اسٽاپ  ٺهيل  هو.  لوهي ڪنڊائتي ڇت جي هيٺان بينچن  بدران  لڳل  پائيپن  تي  اچي  ويٺس ۽  بس  جو 
		انتظار ڪرڻ لڳس.  صبح  جو 
		وقت هو،  ورڪنگ ڊي هو،  هر  ڪو 
		پنهنجي  آفيس  يا  ڪارخاني  فئڪٽري  ڏانهن  ڊيوٽيءَ لاءِ  پئي  ويو.  وچ  شهر  ڏانهن  ويندڙ هي اهم رستو هو،  سو 
		گاڏين جا زوزٽ  پئي  ٿيا.  آئون رکي رکي ڳاٽ  کڻي  پري  کان  ايندڙ  مسافر  بس  ڏسڻ  ٿي  لڳس.  پنج  منٽ،  ڏهه  منٽ  ۽  هاڻ  پندرهن  منٽ  ٿي  ويا،  جڏهن  بس  نه  آئي  ته  موٽر  سائيڪل  تي  لنگهندڙ  هڪ  همراهه  کي  بيهاري  پڇيم  ته  هتان  بس  لنگهندي  به  آهي  يا  نه؟  جيتوڻيڪ اهو سوال ڪندي عجيب پئي  لڳم،  جو 
		ٻارنهن  سال  اڳ  تائين  جيڪي  هتي  اٺ  سال  کن  گذاريا  هئم.  انهن  ۾  هتان  يا  شهر  جي  ٻين  حصن  مان  هر  وقت 
		اسان جي بس جي سائيز  کان  ننڍيون بسون لنگهنديون هيون،  جن  جي  ٻاهران  وڏن 
		اکرن ۾ مني بس لکيل هوندو هو.  اها  اڌ  رنگٽ  (ڊالر)  ڀاڙو وٺندي هئي ۽  شهر  جي  هڪ  ڪنڊ  کان  ٻي  ڪنڊ  وڃي 
		نڪربو هو.  بهرحال  هن  موٽر  سائيڪل  تان  لنگهندڙ  همراهه،  جنهن  جي  پوءِ  خبر  پئي  ته  منهنجي  هٿ  جي  اشاري  سان  نه  بيٺو هو پر  هو هن علائقي جا بس اسٽاپ  صاف  ڪرڻ  وارو تامل هو ۽  هي  بس  اسٽاپ  صاف  ڪرڻ  لاءِ  بيٺو هو، هن  مون 
		کي ملئي زبان  ۾  ٻڌايو ته،  بس  لنگهندي  آهي  پر  ڪلاڪ  اڌ  کان  پوءِ. ”پوءِ  هتان  جا  ماڻهو آفيسن  ۾  ڪيئن  وڃن.“ ”هي امير علائقو آهي،  هر  هڪ  کي  پنهنجي  سواري آهي،  سو هتان بس دير دير سان گذري ٿي.“ دل  ۾  چيم  ته  ڏاڍي  ٿي.  خبر  ناهي  ڪيتري  دير  بيهڻ  بعد  بس  اچي  ۽  هاڻ  ته  گهر  موٽي  هلڻ  به  بيڪار  آهي،  جو 
		اطهر  پنهنجي  ڪار  ۾  وڃي 
		چڪو هوندو.  سو حالتن 
		پٽاندڙ  بهتر  علاج  اهو 
		ئي هو ته لفٽ  لاءِ  هر  ڪار  واري کي اشارو ڪريان،  پر  هن  سپر  هائي  وي جهڙي ويڪري رستي تان ڪارون ائين اڏامنديون ٿي لنگهيون،  جو چاهيندي  به  هنن  لاءِ  بريڪ  هڻڻ  مشڪل  ڪم  هو.  آخر  هڪ  ڪار  اسان  واري علائقي کان ور وڪڙ کائي هن مين روڊ تي ۾  چڙهي  ۽  منهنجو اشارو ڏسي بيهي رهي.  همراهه  مون کي ويهارڻ لاءِ  ڀر  وارو دروازو کوليو ۽  ملئي  زبان  ۾  پڇيو:  ” “  (ڪيڏانهن  پيا  وڃو؟)  ” “  (ڪٿي  به).  مون 
		انگريزيءَ ۾ جواب ڏنس. ڪار ۾ سوٽ  ۽  ٽاءِ  ۾  ويٺل همراهه،  مون کي خبر ناهي ڇا سمجهي ملئي زبان  ۾  اهو 
		سوال پڇيو هو.  ملائيشيا  اهو 
		ملڪ آهي،  جتي  خبر  ناهي  ڪهڙيون ڪهڙيون زبانون ڳالهائڻ وارا رهن ٿا.  فقط  ننڍي  کنڊ  جا  ئي  پنجابي،  پشتو،  اردو،  هندي،  سنڌي،  گجراتي،  بنگالي...  وغيره وغيره،  زبانون ڳالهائڻ وارا رهن ٿا.  سو ان حالت 
		۾ ملئي زبان  ۾  ئي  گفتگو ڪرڻ بهتر آهي،  جيڪا  سڀني کي  اچي  ٿي.  ايتريقدر  جو 
		ٻه  اڻ  واقف چيني  ملڻ  وقت 
		پنهنجي  گفتگو جي شروعات ملئي ٻوليءَ سان ڪندا،  جو 
		ملائيشيا  ۾  جيڪي  چيني  رهن  ٿا،  اهي  چين  جي  ڪنهن  هڪ  صوبي مان آيل  نه  آهن،  پر  مختلف  صوبن کان مختلف چيني  زبانون:  ٽيوچو،  منڊارن،  هوڪين،  ڪئنٽونيز  وغيره وغيره مادري زبانون ڳالهائڻ وارا آهن  ۽  جيسين  خبر  پوي 
		ته ٻنهي  ڄڻن  جي  هڪ  ئي  مادري  زبان  ٽيوچو يا منڊارن وغيره آهي،  تيسين  هو 
		ملئي ۾ ڪميونيڪيشن  ڪن  ٿا.  پر  بهرحال  آئون سمجهي ويس ته لفٽ  ڏيڻ  واري همراهه جو تعلق ڏکڻ هندستان سان آهي،  جو هو رنگ ۾ مون کان به ڪارو هو.  ڪار  ۾  سندن  گنيش  ڀڳوان جي مورتي ڏسي سمجهي ويس ته هندو ڌرم سان تعلق اٿس ۽  تامل  گانن  جي  ڪئسٽ  هلڻ  مان  سمجهي  ويس ته سندس مادري زبان  تامل  آهي.  اسان  جي  ننڍي  کنڊ  ۾  جيئن  جيئن  ڏکڻ  طرف  وڌبو ته اتي جا گهڻي کان گهڻا ماڻهو انگريزيءَ کان واقف ملندا.  ڪيرالا  ۽  تامل  ناڊو صوبي ۾ ۽  اڃان  به  هيٺ  سريلنڪا  ۾ ته  هر  ڪو انگريزي  ڳالهائي  سگهي  ٿو،  پوءِ  ڀلي  هو 
		کڻي ٽئڪسي  ڊرائيور هجي،  گاڏي  تي  شيون رکي وڪڻڻ وارو هجي يا هوٽل  جو 
		بئرو ۽  ريلوي اسٽيشن  جو 
		قلي ۽  هي  نئين ماڊل  جي  هونڊا اڪارڊ ڪار هلائڻ وارو ته شڪل  توڙي پوشاڪ  مان  آفيسر  ٿي  لڳو،  سو 
		هن ۽  پنهنجي  سهولت لاءِ  مون انگريزي  ڳالهائڻ  لاءِ  کيس  ان  زبان  ۾  ٻڌايو ته ڪٿي به وٺي هل. ”ڪٿي  به؟“  هن  حيرت  مان  پڇيو.  مون هن کي تجسس مان ڪڍڻ لاءِ  سڄي  ڳالهه  ٻڌائي  ته  آئون پاڪستان  کان  هتي  گهمڻ  آيو آهيان  ۽  هتي  ”تمن  يوڪي“ ۾ هڪ پاڪستاني  دوست وٽ  رهيل  آهيان.  هينئر  شهر  جي  چڪر  لاءِ  نڪتو آهيان،  سو مون کي وچ  شهر  ۾  ڪٿي  به  لاهيندا  ته  آئون اتي گهمندس.“ ”آئون به تنهنجي پاڪستاني  دوست واري گهٽيءَ ۾ رهان ٿو.“  هن  ٻڌايو. ”اهو ته نه آهي،  جيڪو غاليچن  جو واپاري  آهي؟“ ”نه،  اهو 
		نه آهي.  هي  پاڪستان  جي  هاءِ  ڪميشن  ۾  ڪم  ڪري  ٿو.“  مون ٻڌايو مانس. ”توهان ته چيو توهان هتي گهمڻ آيا  آهيو پر  توهان منهنجي ملئي ڪيئن سمجهي؟“هن  کي  اوچتو خيال آيو. ”دراصل  آئون هتي ملاڪا ۾ اٺ نوَ  سال  کن  نوڪري ڪري ويو آهيان  ۽  ان  کان  اڳ  به  ڏهاڪو کن سال پاڻيءَ جي جهاز  ذريعي  ملائيشيا  جي  بندرگاهن  ۾  ايندو ويندو رهيو هوس،  سو 
		ملئي سکي ويو آهيان.“  مون 
		کيس پنهنجي  ائڊريس  جو 
		ڪارڊ ڏيندي ٻڌايو. ”توهان سان ملي خوشي  ٿي،“  هن  پنهنجو ڪارڊ ڪار جي هڪ کانچي  مان  ڪڍي  مون کي ڏيندي چيو،  ”آئون گائنا ڪالاجسٽ  آهيان  (ويم ۽  زناني  بيمارين  جو 
		ڊاڪٽر)  ۽  منهنجو نالو ٿانيڪا سلام آهي.“  مون 
		سندس ڪارڊ تي نظر وڌي،  هن  ايم  بي  بي  ايس  بئنگلور يعني انڊيا مان ڪئي هئي. ”آئون جالان رحمت ڏانهن وڃڻو آهيان،  جتي  ايم  آءِ  سي  بلڊنگ  ۾  ”سري  وومين سينٽر“  ۾  ڪم  ڪريان  ٿو.  توهان چئو ته توهان کي اڳيان مونو ريل اسٽاپ  تي  ڇڏي اچان.“  ڊاڪٽر  ٿانيڪا  پڇيو. ”اها ته 
		توهان جي وڏي مهرباني ٿيندي،  صبح  جو 
		وقت آهي،  دڪان  اڃان  کليا  نه  هوندا،  تيسين  آئون مونو ريل ۾ چڙهي  شهر  جو 
		چڪر  ڏيان.“  مون 
		چيومانس.  جاليٽيڪ  اسٽيسن  تي  پهچي  هڪٻئي  کان  موڪلايوسين. "
19,http://www.thekawish.com/Articles1/Altaf%20Shaikh/2004/2004/07%20Feb%2004.htm,"بنگالي 
		بابو،  ”سري  ديوي“  ۽  ٽوائليٽ جي صفائي  ڇنڇر  7  فيبروري 
		2004ع جيتوڻيڪ 
		ڪوالالمپور يورپ  جي  شهرن  جي  ٽڪر  جو شهر  ٿي  ويو آهي  پر  منجهس  اڄ  به  ڪيتريون شيون يورپي  شهرن  کان  سستيون آهن،  جهڙوڪ هوٽلن  ۾  رهائش،  کاڌو پيتو،  لاري،  ريل  ۽  فيريءَ جي سواري وغيره وغيره. ڪينٽڪي  ۽  مئڪڊونالڊ هوٽلون جيڪي يورپ،  آمريڪا  توڙي هتي ملائيشيا  ۾  ٻين  هوٽلن  کان  سستيون آهن.  يورپ  ۽  آمريڪا  توڙي جاپان  ۽  ڪوريا ۾ جتي کاڌي پيتي  جون هوٽلون مهانگيون آهن،  اتي  شاگردن  ۽  اسان  جهڙن  ٽوئرسٽن  لاءِ  اهي  هوٽلون غنيمت آهن،  پر  حيرت  جي  اها  ڳالهه  آهي  جو هڪ اسان جو ملڪ پاڪستان  ئي  آهي،  جتي  ويجهڙائيءَ ۾ مئڪڊونالڊ ۽  ڪينٽڪي  هوٽلون کليون آهن،  پر سڀ  کان  مهانگيون ڪيون ويون آهن. مانيءَ لاءِ  آئون ڪي ايف سي ۾ گهڙيس،  چوڌاريءَ ڪيترائي شاگرد،  وچولي ۽  هيٺئين  طبقي  جون غريب چيني  فئمليون ۽  نوجوان ڇوڪرا ڇوڪريون ويٺل هئا.  ڪائونٽر  تي  ملئي  ۽  انڊين  (تامل)  ڇوڪريون گراهڪن کي سندن ضرورت مطابق  چڪن  پيس  وڪڻي رهيون هيون.  منهنجي  ٽري  جا  ساڍا  اٺ  رنگٽ  (ملئي  ڊالر)  ٿيا،  جنهن  ۾  ٻه  چڪن  پيس.  فرينچ  فرائيز ٻه  ڊبل  روٽيون،  ڪجهه  سلاد  ۽  ملڪ  شيڪ  هو.  مون ڪوڪا ڪولا بدران ملڪ شيڪ  گهريو هو،  ان  ڪري  مون کان هڪ رنگٽ  وڌيڪ ورتو ويو،  نه  ته  ساڍا  ست  رنگٽ  قيمت  هئي،  يعني  اسان  جا  120 رپيا  ٿيا  ۽  اهو سڀ ڪجهه اسان وٽ  وڌ ۾ وڌ 70  يا  80  رپين  ۾  هجڻ  کپي.  جڏهن  اسان  وٽ  ڊبل  روٽي  ۽  پٽاٽن  کان  وٺي ڪڪڙ جو ڪچو گوشت  به  سستو آهي  ۽  هوٽلن  ۾  ڪم  ڪندڙ  ماڻهن  جو پگهار  به  گهٽ  آهي  پر  اسان  وٽ  ايتري  ٽري  جي  قيمت 200 رپين  کان  به  مٿي  آهي.  ڪا  چوڻ واري يا چڪاس  ڪرڻ  واري پهر  نه  آهي  ته  ايڏو نفعو ڇو رکيو پيو وڃي. مانيءَ 
		بعد،  ڪي  ايف  سي  جي  پاسي  واري دروازي  واري گهٽي،  جيڪا  آخر  ۾  ومپي  آئس  ڪريم  واري دڪان تائين هلي وئي ٿي،  اتان  لنگهندي  هڪ  ڇوڪرو،  جو پاڪستاني  مهانڊي  جو ٿي لڳو ۽  ٻه  ملئي  لباس  ۾  ڇوڪريون هڪ ڪنڊ ۾ بيٺل نظر آيون.  هو هن شاپنگ  سينٽر  جون گهٽيون صاف ڪري ڪجهه دير فرحت وٺڻ لاءِ  هن  ڪنڊ  ۾  اچي  بيٺا  هئا،  صفائيءَ وارا ٻهارا  سندن  هٿن  ۾  هئا.  ڇوڪرين جي نماڻين اکين ۽  سادي  لباس  مان  سمجهي  ويس ته هو ملئي ته ٿي نٿيون سگهن،  پڪ  انڊونيشيائي  هونديون.  ملائيشيا  پئسي  ڏوڪڙ جي معاملي ۾ ايڏو ترقي ڪري ويو آهي،  جو هڪ اڻ پڙهيل  ملئي  ڇوڪريءَ کي به بهترين قسم جي نوڪري مليو وڃي.  هيٺين  سطح  جي  پورهين ۽  ڪمن  لاءِ  ڀر  واري ملڪ انڊونيشيا  جون ڇوڪريون نوڪرين ۾ کنيون وڃن ٿيون.  جنهن  ملڪ  جو حاڪم سهارتو جهڙو هوندو،  جنهن  ملڪ  جا  سياستدان  رڳو پنهنجا  ڀڀ  ڀرڻ  ۾  پورا هوندا،  جنهن  ملڪ  جا  بيورو ڪرئٽس  ڪرپٽ  هوندا،  اتي  جي  غريب  عوام کي اهي هن ريت سورن ۾ وجهن ٿا.  انڊونيشيا  لاءِ  چيو ويندو آهي  ته  اهو تيل پيدا  ڪندڙ  واحد ملڪ آهي،  جنهن  جو عوام غريب آهي.  ڌارئين  ملڪ  ۾  نوڪري ڪرڻ ڪا خراب ڳالهه ناهي پر  هڪ  هيٺاهين  درجي  جي  نيچ  نوڪري ڪرڻ ڪيڏي ڏکوئيندڙ ڳالهه آهي،  پوءِ  چاهي  اهي  انڊونيشي  ڇوڪريون ٻهارو کڻي ڪوالالمپور جون گهٽيون صاف ڪن يا اسان جون پاڪستاني  مسلمان  عورتون ايمسٽرڊم  ۽  ڪوپن  هيگن  ايئر  پورٽ  جا  ٽوائليٽ  صاف  ڪن.  عراق  ۽  فلسطين  جا  عرب  اسٽاڪ  هوم ۽  هيلنسڪي  جا  پارڪ  ٻهارين  يا  بنگلاديش  ۽  سريلنڪا  جون غريب ڇوڪريون هيسيل نگاهن سان ڪويتي ۽  سعودي امير عربن جي گهرن ۾ آيائون ٿي ڪم ڪن.  ڪيڏو افسوس ٿو ٿئي!  ڇا  هتي  انڊونيشيا  جا  حاڪم  ۽  سياستدان  نه  ايندا  هوندا؟  ڇا  يورپ  جي  هوائي اڏن تي اسان جا وزير  وزراءَ ۽  سياستدان  پنهنجي  ملڪ  جي  عورتن کي ٽوائليٽ  صاف  ڪندي  نه  ڏسندا  هوندا؟  وطن  ڇڏڻ،  سو به اهڙي هيٺين درجي جي پورهئي لاءِ،  ڪا  خوشيءَ جي ڳالهه ته ناهي.  انسان  مجبوريءَ تحت اهو قدم کڻي ٿو.  بقول هڪ ايشين  جي،  ”اسان  ڌارين  ملڪن  ۾  جو هيئن ذليل پيا  ٿيون،  ان  ڪري  جو پنهنجي  ملڪ  جي  وسيلن جي اسان جي سياستدانن ڀينگ ڪري ڇڏي آهي.“ ”آپ  پاڪستاني  هين؟“  مون هنن ٻن  انڊونيشي  ڇوڪرين سان گڏ ڪم ڪندڙ اسان جهڙي ملڪ جي ڇوڪري کان پڇيو. ”هم  بنگالي  هي.“  هن  اردوءَ ۾ ڳالهائڻ جي ڪوشش  ڪئي. ”ڪٿي 
		جو،  ڪلڪتي  جو يا بنگلاديش  جو؟“  مون پڇيومانس. ”نواکليءَ جو.“  هن  وراڻيو،  يعني  بنگلاديش  جو آهي.  نواکلي چٽگانگ  ۽  ڍاڪا  جي  وچ  ۾  شهر  آهي. ”گهڻو 
		پگهار  ملنئي؟“ ”اري 
		ڀائي ڪوتا مليگا؟  اهو ئي ست سئو،  سو به اوور ٽائيم  ملائي.“  هن  وراڻيو. ”رهائش؟“  مون پڇيو. ”هڪ 
		باريءَ (ڳوٺ) جو بوندو (ماڻهو) آهي،  ان  جي  ڪمري  ۾  سڀ  ست  اٺ  ڄڻا  پٽ  تي  سمهندا  آهيون ۽  هو ان جا مهيني ۾ سٺ رنگٽ  وٺندو آهي.“ ”ڪيترا 
		ڪلاڪ ڊيوٽي  ڪرين؟“  مون پڇيومانس. ”ڏهين 
		وڳي هي دڪان کلندا آهن،  ان  وقت کان رات جو ڏهين تائين.  آچر  به  موڪل نه آهي.“  هن  ٻڌايو. ”تنهنجي  خيال  ۾  اها  ڏکي  ۽  گهٽ  پگهار  واري نوڪري نه آهي؟“  مون پڇيومانس. ”ڀائي 
		ڇا ٿو ڪري سگهجي.  پنهنجي  ملڪ  ۾  ته  ٺلهي  پيٽ  تي  به  نوڪري نٿي ملي.“ ”ماءُ  پيءُ  ڏانهن  ڪيترو موڪلين؟“  مون پڇيومانس. ”ٽي  سئو رنگٽ  موڪليندو آهيان.“  هن  ٻڌايو. ”يعني  6  هزار  ٽڪا  (بنگلاديشي  رپيا)  ٿيا.“  مون حساب لڳائي چيو. ”ها،  پر  ان  مان  به  ٻه  هزار  ٽڪا  هر  مهيني  ان  ايجنٽ  کي  قرض  ۾  ڏيڻو آهي،  جنهن  ويزا  ۽  ٽڪيٽ  تي  خرچ  ڪيو ۽  ٽن  سالن  تائين  ڏيڻو آهي،  جيسين  هتي  آهيان.“  هن  ٻڌايو. ”اردو 
		ڪٿان سکئين؟  منهنجو مطلب  آهي  اها  اڌ  گابري  ئي  سهي،  جيڪا  تون مون سان ڳالهائين پيو؟“ ”بس 
		ائين هندي فلمون ڏسي.“  هن  ٻڌايو. ”۽  هنن  انڊونيشي  صفائي  ڪرڻ  وارين ڇوڪرين سان ڪهڙي زبان  ۾  ڳالهه  ٻولهه ڪرين؟“  مون پڇيومانس. ”اهو ئي 
		ته مسئلو آهي.  آئون اڃان هاڻ آيو آهيان.  مون کي ملئي اڃان نٿي اچي.  مئٽرڪ  پاس  آهيان  ۽  ٿوري انگريزي  ڳالهايو وڃان.  هي  ڇوڪريون به پڙهيل  آهن  پر  هنن  اسڪول ۾ انگريزي  بدران  ڊچ  پڙهي  آهي.“  هن  ٻڌايو. ملائيشيا  ۾  اسان  وانگر انگريزن  جي  حڪومت هئي،  ان  ڪري  اسان  وانگر انگريزي  هلي  ٿي  پر  انڊونيشيا  ۾  ڊچن  جي  حڪومت هئي،  ان  ڪري  انڊونيشيا  پاسي  ڊچ  گهڻي  هلي  ٿي. ”بوليح 
		انگڪت گمبار انڊا؟“  مون ڇوڪرين کان ملئي ۾ فوٽو ڪڍڻ لاءِ  پڇيو. ”بوليح،  بوليح.“  (ڀلي  ڀلي)  هنن  وراڻيو ۽  مون ٽنهي  کي  گڏ  بيهاري  فوٽو ڪڍيو.  اڄ  به  ان  فوٽوءَ ۾ سندن ڪومايل چهرا  ڏسي  سوچيندو آهيان  ته  هنن  هٿن  ۾  ٻهارا  ته  نه  هئڻ  کپن  ها.  سندن  پاڙي  جي  ملڪ  سنگاپور ۾ ڪجهه نه هو ته به اتي جي ليڊر ”لي ڪئان يو“ ۽  ٻين  سياستدانن  سنگاپور کي الائي ڇا بڻائي ڇڏيو ۽  هيڏانهن  انڊونيشيا  ۾  سڀ  ڪجهه  هجڻ  جي  باوجود اتي جي ليڊر سهارتو ۽  سندس  خاندان  ۽  سياستدانن  ملڪ  جي  ڀينگ  ڪري  ڇڏي.  پٺيان  غريب  عوام کي سورن ۾ وجهي ويا ۽  هر  ماڻهو نوڪري ۽  نان  لاءِ،  دوا ۽  دلاسي  لاءِ  پريشان  آهي.  هيءَ ڳالهه جڏهن هنن انڊونيشي  ڇوڪرين سان ڪيم ته هڪ ڏکويل لهجي ۾ چيو:  ”۽  مصيبت  اها  آهي  ته  اهڙا  ليڊر  ۽  سياستدان  ملڪ  جي  سگهو جان به نٿا ڇڏين.  هو ڄور وانگر چهٽيا  رهن  ٿا،  يا  وري انهن جو اولاد ايندو رهي ٿو.“ هو پڪ  پڙهيل  ڳڙهيل  هيون،  ان  ڪري  حالتن  کان  حساس  به  هيون.  جيتوڻيڪ ڪيتريون ٻهاري  ۽  صفائي  ڪندڙ  ڇوڪريون خاص ڪري اڻ پڙهيل،  ان  ڏاهپ  جي  ڏنگ  کان  آزاد  هجڻ  ڪري  خوش  ۽  مست  نظر  آيون.  کين  ڪا  پرواهه نه هئي.  هڪ  هنڌ  ڏکڻ  هندستان  جون تامل ڇوڪريون مليون،  اهي  ڪوالالمپور جي هوائي اڏي جا ٽوائليٽ  صاف  ڪري  رهيون هيون.  اهي  ان  ۾  ئي  خوش  هيون ته هو روزانو هوائي جهازن  کي  لهندي  چڙهندي  ڏسي  رهيون آهن  ۽  يونيفارم پائي  ڪم  ڪن  ٿيون.  هٿ ۾  ٻهارو ۽  صفائيءَ جي سامان جو دٻو کڻي هوائي اڏي جي باٿ رومن کي صفا ڪرڻ بعد رکي رکي 
		پنهنجو پاڻ  کي  لپ  اسٽڪ  ۽  روج هڻي ايئر پورٽ  جي  مختلف  هنڌن  تي  لڳل  آرسين  يا  هر  چمڪندڙ  شيءَ ۾ پنهنجي  چهري  جو عڪس ڏسي ٺري رهيون هيون.  هنن  پنهنجو پاڻ  کي  ڪنهن  به  صورت ۾ تامل فلمن جي هيروئن سري ديوي ۽  مڌوءَ کان گهٽ  نٿي  سمجهيو. ”توهان 
		جا ماءُ پيءُ  ڇا  ڪندا  آهن؟“  مون پڇيومان. ”اهي 
		مدراس ۾ صفائيءَ جو ڪم ڪندا آهن.“ ”ٻيا  مائٽ؟“ ”اهي به 
		ساڳيو ئي ڪم ڪندا آهن.“  هنن  وراڻيو. ٺهيو.  هي  خوش  آهن  جو هي نه پڙهيل  آهن  ۽  نه  ملڪ  جي  سياسي،  معاشي  ۽  سماجي  حالتن  کان  واقف.  هنن  کي  هي  ئي  ڪم  پنهنجي  ملڪ  ۾  به  ڪرڻو هو،  سو ان کان بهتر هتي آهي  ۽  هو پنهنجو پاڻ  کي  هتي  ولايت ۾ سمجهن ٿيون.  مون سندن پڻ  تصوير ڪڍڻ لاءِ  ڪئميرا  ڪڍي  کانئن  موڪل ورتي،  هو پوز  ٺاهي  بيهڻ  لڳيون. "
20,http://www.thekawish.com/Articles1/Altaf%20Shaikh/2004/2004/01%20Oct%2004.htm,ذڪر  طوفان  ۾ ڦاٿل  جهاز  جو جمع  پهرين  آڪٽوبر  2004ع اوساڪا  پهچڻ  کان  ڪلاڪ  ٻه  اڳ  رکي  رکي  اسان  جو  جهاز  ڪافي  لوڏن  ۾  ايندو  رهيو  ۽  پائلٽ  هر  هر  بيلٽ  ٻڌڻ  لاءِ  چيو  ٿي.  سگريٽ  ڇڪڻ  کان  منع  جي  بتي  ته  دبئيءَ  کان  ئي  ٻري  رهي  هئي.  سموڪنگ  وارن  جو  ته  سر  هليو  ويو  هوندو.  دبئيءَ  کان  اوساڪا  اٽڪل  يارنهن  ڪلاڪ  سگريٽ  ڇڪڻ  کان  صبر  ڪيو  هوندائون.  هونئن  فقط  انهن  اڏامن  تي  سگريٽ  کان  جهل  هوندي  هئي،  جيڪي  ڊوميسٽڪ  هجن  ۽  ٻن  ڪلاڪن  اندر  هجن.  هاڻ  ته  بين  الاقوامي  اڏامن  تي  به  سموڪنگ  جي  بندش  وڌي  وئي  آهي،  چاهي  کڻي  لنڊن  کان  نيو  يارڪ  هجي  يا  ڪراچيءَ  کان  ڪوپن  هيگن.  ساڳي  طرح  هر  سڌريل  ملڪ  جي  بسن  ۽  آفيسن  ۾  سگريٽ  نوشي  بند  ڪئي  وئي  آهي.  سموڪنگ  آفيسن  يا  هوائي  جهازن  جي  ٽوائليٽس  ۾  لڪي  به  نٿي  ڪري  سگهجي،  جو  اتي  باهه  لڳڻ  کان  آگاهه  ڪرڻ  لاءِ بدران  سموڪ  ڊٽيڪٽر  لڳل  آهن  ۽  سگريٽ  جو  پهريون  ڪش  هڻي  وات  مان  دونهون  ڪڍڻ  سان  اهو  ڊٽيڪٽر ٿيو  وڃي،  سڄي  جهاز  يا  بلڊنگ  ۾  باهه  جي  خطري  جو  الارم  وڄيو  وڃي  ۽  سگريٽ  ڇڪڻ  وارو  وڏي  خواريءَ  ۾  اچيو  وڃي.  ان  ڪري  سگريٽ  ڇڪڻ  جي  نون  شوقينن  لاءِ  سهڻي  صلاح  اها  آهي  ته  ان  عادت  کان  ڪچيءَ  ۾  ئي  پرهيز  ڪن.  اهو  زمانو  ويو  هليو،  جنهن  ۾  سگريٽ  ڇڪڻ  وارو  فلمي  هيرو  تصور  ڪيو  ويندو  هو  ۽  ان  کي  مردانگي  سمجهيو  ويندو  هو.  سگريٽ  ڇڪڻ  بعد  به  هو  سگريٽ  جو  پاڪيٽ  ۽  ماچيس  وڏي  شان  سان  هٿ  ۾  کڻي  هلندو  هو  پر  هاڻ  ڪيترو  ته  ماحول  بدلجي  ويو  آهي. جاپان  زلزلن  ۽  طوفانن  جو  ديس  آهي.  جڏهن  پاڻيءَ  جي  جهاز  کي  جاپان  وٺي  ايندا  هئاسين  ته  فلپين  ۽  هانگ  ڪانگ  کان  وٺي  جاپان  تائين  شايد  ڪو  اهڙو  سفر  هجي،  جنهن  ۾  ڪو  طوفان، يا  ٽائفون  نه  مليو  هجي،  جنهن  جهاز  ۽  اسان  جي  ستياناس  نه  ڪئي  هجي.  رستي  تي  نه،  ته  به  جاپان  جي  مختلف  بندرگاهن  ۾  ضرور  مليو  هوندو.  پوءِ  اسان  جي  ڪوشش  اها  هوندي  هئي  ته  جهاز  کي  کلئي  سمنڊ  مان  هلائڻ  بدران  جاپان  جي  اندروني  سمنڊن  (رستن)  تان  جهاز  کي  هلائي  هڪ  بندرگاهه  کان  ٻئي  ڏانهن  وڃون،  جو سمنڊ  ۾  پاسن  کان  ٻيٽ  هجڻ  ڪري  طوفان  جو اثر  گهٽ  ٿو  ٿئي.  پر  آفيس  طرفان  هر  وقت  اهي  آرڊر  پيا  ملندا  هئا  ته  ڪوشش  ڪري  کليو  سمنڊ  استعمال  ڪريو  ۽  خرچ  جو  خيال  ڪريو،  ڇو  جو  جاپان  جي استعمال  ڪرڻ  تي  مڪاني  پائلٽ  (ڪئپٽن)  کڻڻو  پوي  ٿو،  جيڪو  سوڙهن  سامونڊي  لنگهن  ۾  رهنمائي  ڪري.  ان  جي  في  کان  علاوه  اندرئين  سمنڊ  ۾  رهنمائيءَ  لاءِ  لڳل  بتين جي  به  ڳري  في  جاپان  حڪومت  کي  ڏيڻي  پوي  ٿي.  تنهن  جي  باوجود  ڪڏهن  هن  پاسي  اهڙا  سخت  قسم  جا  طوفان  اچن  ٿا،  جو  هڪ  دفعي  اسان  جي  ڪمپنيءَ  جو  هڪ  جهاز،  جيڪو  بندرگاهه  ۾  جيٽي  (دڪو)  سان  ٿلهن  رسن  سان  ٻڌل  هو،  ان  جا  رسا  ٽٽي  پيا  ۽  هڪ  ٻئي  جهاز  ۽  جيٽيءَ  سان  زور  سان  لڳڻ  ڪري  ان  جو  اڳيون  حصو  ائين  دٻجي  ويو،  ڪو  سنهو  ٽين  جو  دٻو  هجي.  خراب  موسم  ۾  هوائي  جهاز  هجي  يا  پاڻيءَ  وارو  جهاز هلائڻ  وارن  جو  سر  هليو  وڃي.  هن  وقت  هوائي  جهاز  ڪنهن  ٻئي  پئي  هلايو،  اسين  ”مانَ  وارا“  مسافر  هئاسين.  ڪهڙي تي  جهاز  کي  رکجي،  اصل  سڌي  رستي  کان  ڪيترو ٿي  هلجي،  جيئن  طوفان  جو  اثر  جهاز  تي  گهٽ  کان  گهٽ  ٿئي،  اهو  پائلٽ  جي  مٿي  جو  سور  هو.  مون  وڌ  ۾  وڌ  ٻين  مسافرن  وانگر  پائلٽ  جي  هدايتن  مطابق  کڻي  بيلٽ  ٻڌو  هو  ۽  ڪنڌ  کي  پٺيان  لاڙي  ننڊ  جي  ڪوشش  ڪري  رهيو  هوس  پر  منهنجي  پٺيان  ويٺل  هڪ  پاڪستاني  بزنيس  مئن،  جيڪو  مون  سان  اڌ  سفر  بعد  مانيءَ  وقت  مليو  هو،  تنهن  جي  اجائي  فڪر  مون  کي  اوساڪا  تائين  باقي  سفر  ۾  نه  ننڊ  ڪرڻ  ڏني،  نه  لکڻ  ڏنو. ”بار  بار  بيلٽ  ٻڌڻ  لاءِ  ڇو  چيو  پيو  وڃي؟“  هن  منهنجي  ڪلهي  کي  لوڏي  پڇيو. ”شايد  موسم  خراب  ٿي  پئي  آهي،  ان  ڪري.“  وراڻيومانس. ”پوءِ  ڀلا  پائلٽ  ڇا  ڪندو؟“  ڪجهه  سوچي  هن  وري  پڇيو. ”جيڪي  وڻيس  اهو  ڪري.  آخر  ڪو  نه  ڪو ته  رکندو،  جيئن  اسان  آرام  سان  سفر  ڪري  سگهون.“ ”جيڪڏهن  ڪا  ڳالهه  سمجهه  ۾  نه  آيس  ۽  ائين  ئي  خراب  موسم  مان  ڇڪيندو  هليو  ته  پوءِ؟“ ”اها  سندس  مرضي.  هو  پنهنجي  ڪمپنيءَ  جو  جهاز  اوساڪا  جهڙي  مهانگي  هوائي  اڏي  تي  ڌئارڻ  نه  چاهيندو.“  مون  کلندي  چيومانس. ”اهو  ڪيئن؟“ ”ظاهر  آهي  جهاز  کي  لوڏا  ڏياريندو  ته  اسان  الٽيون  ڪري  ڪري  سندس  جهاز  جون  ڪنڊون  پاسا  ۽  ڪرسيون  ڀري  ڇڏينداسين.“  مون  چيومانس.  جنهن  تي  هو  کلي،  خوش  ٿي  سڪون  سان  پنهنجي  ڪنڌ  کي  ڪرسيءَ  تي  لاڙي  سمهي  رهيو،  پر  ٿوري  دير  به  نه  گذري  هئي،  ته  هن  وري  پڇيو ”ڀلا ههڙي  خراب  موسم  ۾  جهاز  جي  انجڻ  به  خراب  ٿي  سگهي  ٿي،  پوءِ  ڇا  ڪندو؟“ ”خبر  ناهي.“  مون  کي  واقعي  خبر  نه  هئي  ۽  نه  ان  بابت  سوچيو  هوم. ”پر  توهان  به  جهاز  جي  نوڪري  ڪئي  آهي،  توهان  کي  به  وچ  سمنڊ  تي  طوفان  ملندا  هوندا،  پوءِ  توهان  ڇا  ڪندا  آهيو؟“ ”اسان  ٻي  ڌوڙ  پائيندا  آهيون  ۽  هن  هوائي  جهاز  جو  ڪئپٽن  به  ضرور  ڪجهه  ڪندو.“  مون  ٻڌايو  مانس. ”پر  سائين  تڏهن  به؟“  هن  ضدي  ٻار  وانگر  وري  پڇيو.  مون  سندس  چهري  ڏانهن  ڏٺو،  جنهن  مان  سندس  معصوميت  ۽  پريشاني  صاف  ظاهر  ٿي  رهي  هئي،  هن  تي  اجايو  خوف  طاري  ٿي  رهيو  هو. ”ڪا  فڪر  جي  ڳالهه  نه  آهي.  حالتن  مطابق  ڪيترائي ۽  سالن  جو  تجربو  ٿئي  ٿو  پر  پوءِ  به  ان  قسم  جو  طوفان  زور  ٿئي  ٿو  ته  اسان  ويجهي  بندرگاهه ڪريون  ٿا.  هن  جهاز  جو  پائلٽ  به  ڏسندو  ته  هو  جيڪڏهن  سلامتيءَ  سان  اڳتي  وڌي  نٿو  سگهي،  ته  ڪنهن  ويجهي  ايئرپورٽ  تي  لهي  پوندو،  پوءِ  چاهي  اهو  بين  الاقوامي  هوائي  اڏو  هجي  يا  ڊومسٽڪ،  فوجي  اڏي  جو  رن  وي  هجي  يا  ڪو  ڊٺل  پٺل  رستو.“  مون  چيومانس.  هو  هڪ  دفعو  وري  سڪون  ۾  اچي  ويو،  پر  آئون  مٿي  لکي  چڪو  آهيان  ته  هو  مون  کان  اوساڪا  تائين  سوال  پڇندو  رهيو،  جهاز  به  ته  لوڏا  کائڻ  نٿي  ڇڏيا. ”سائين،  هتي  جي  جهاز  لهڻ  چاهي  ته  ڪهڙي  شهر  ۾  لهندو؟“  هن  ڪجهه  دير  سوچڻ  بعد  سوال  ڪيو.  ان  وقت  اوساڪا  پهچڻ  ۾  اڃا  ڏيڍ  ڪلاڪ  هو.  ڪراچي  جي  هن  امير  بزنيس  مئن  جي  جاگرافي  ڪمزور  ٿي  لڳي.  جهاز  اڃان  پئسفڪ  سمنڊ  مٿان  هو. 
21,http://www.thekawish.com/Articles1/Altaf%20Shaikh/2004/2004/13%20Jun%2004.htm,"ڪرائي 
		تي ملندڙ وڻ ۽  انب  جو اصل ديس!  آچر 13  جون 2004ع ملائيشيا  ۾  مون کي ٻن  درزياڻين  سان  ملڻو هو،  جن  منهنجي  ڌيءَ کي ڏيڍ ڏيڍ سال ٽيلرنگ  سيکاري  هئي.  انهن  مان  هڪ  چينياڻي  هئي،  جنهن  جو احوال گذريل هفتي ٿي چڪو.  ٻي  صفيه  نالي  ملئي  مسلمان  هئي،  جيڪا  جتي  اسين  رهندا  هئاسين،  ان  جي  ڀر  واري شهر  ”مسجد  تاناح“  ۾  رهندي  هئي.  ملائيشيا  کي  ڇڏي  به  ٻارهن  سال  ٿي  ويا هئا،  سو هاڻ گهڻي پڪ  نه  هئي  ته  صفيه  اڃا  ان  ئي  هنڌ  رهي  ٿي  يا  ڪنهن  ٻئي  پاسي  هلي  وئي. مسجد  تاناح  پهچي  ملئي  درزياڻي  صفيه  جو ڪجهه درزين  جي  دڪانن  تان  معلوم ڪيوسين.  هڪ  کان  خبر  پئي  ته  ”صفيه  کي  درزڪو ڪم ڇڏي سال ٿي ويا آهن  ۽  کيس  اها  خبر  ناهي  ته  صفيه  ڪٿي  ٿي  رهي.  البته  هن  ئي  روڊ تي صفيه جي ڀاءُ جي ڪلينڪ آهي،  ان  کان  معلوم ڪريو.“  پنهنجي  ملئي  دوست رزاليءَ کي چيم  ته  منهنجي  سمجهه  ۾  نٿو اچي  ته  صفيه  هلندڙ  بزنس  ڇڏي  ڏئي.  ڪلينڪ  جي  ٻاهران  ڊاڪٽر  آدم  جو نالو پڙهي  ڪجهه  اميد  ٿي،  جو صفيه جي ننڍي  ڀاءُ جو نالو آدم  هو ۽  ٻارهن  سال  کن  اڳ  ملائيشيا  ڇڏڻ  وقت هو (انٽر  سائنس  برابر)  جو امتحان ڏئي رهيو هو ۽  کيس  پاڪستان  اچي  ڊاڪٽري  پڙهڻ  لاءِ  چوندو هوس ۽  هاڻ  ڊاڪٽر  ٿئي  به  6 سال  کن  ٿي  ويا هوندس. ڊاڪٽر  آدم  ان  وقت مريض  ڏسي  رهيو هو.  ڀتين  تي  لڳل  تصويرن ۽  انتظار  ۾  ويٺل پيٽ  سان  عورتن کي ڏسي سمجهي ويس ته ڊاڪٽر  آدم  گائنا  ڪالاجسٽ  آهي.  سندس  ڪمري  مان  جيئن  ئي  مريضه  نڪتي  ته  يڪدم  آئون اندر داخل ٿيس.  واري وارِي  حامله  عورت چپن  ۾  ٿوري ڀڻ ڀڻ ڪئي،  پر  منهنجي  ”معاف  ڪن  سايا.  سيڪا  جپ  سهاجا“  (مون کي معاف ڪجان،  منهنجو ايمرجنسي وارو ڪيس آهي،  فقط  ڪجهه  ساعت  لاءِ  ٿو وڃان) چوڻ تي هن جي چهري  تي  ڪاوڙ بدران مرڪ اچي  وئي.  ڊاڪٽر  آدم  وڏي حب سان مليو.  دل  ۾  چيم  چڱو جو هينئر منهنجي زال  موجود نه آهي،  جنهن  جي  ننڍڙي  آدم  تي،  جڏهن  هو (مئٽرڪ)  ڪلاس  يا  ان  کان  به  هيٺين  ڪلاسن  ۾  هوندو هو ته رڙ پئي  پوندي هئي:  ”آدم  سامان  ڪار  ۾  رک.  آدم  ڊوڙ پائي  ڀاڄي  وٺي اچ.  آدم  گانن  جي  ملئي  ڪئسٽ  وٺي اچ.“  اڄ  اهو آدم  ڏاڙهي  ۽  ٽوپيءَ سان اڳيان بيٺو هو. ”آدم  مبارڪ  هجئي  ڊاڪٽر  ٿي  وئين.  ايم  بي  بي  ايس  ڪٿان  ڪئي؟“  پڇيومانس. ”انڊيا  مان.“  هن  وراڻيو. ”ڏس  اهي  ئي  ته  تنهنجا  غلط  ڪم  آهن.  صفيه  کي  اسين  ڪيڏو چوندا هئاسين ته توهان ملائيشيا  جا  ماڻهو پنهنجن  ٻارن  کي  انڊيا  بدران  پاڪستان  ڇو نٿا موڪليو.“  مون چيو. ”پاڪستان  ۾  تعليم  وٺڻ جو ارادو هوم پر  اسان  جي  ملڪ  ۾  توهان جي ڪاليجن مان ايم بي بي ايس ڪرڻ کي ڪو قبول نٿو ڪري.  فقط  آغا  خان  ڪاليج  کي  وُقعت ڏني وڃي ٿي،  پر  ان  جون فيون انڊيا جي مهانگي کان مهانگي ميڊيڪل ڪاليج کان به ٻيڻيون ٽيڻيون 
		آهن.  ان  کان  علاوه انچڪ  (مسٽر)  الطاف!  پاڪستان  ۾  امن  امان  جي  ليول تمام آهي.“ پنهنجي  وڏي ڀيڻ صفيه لاءِ  ٻڌايائين  ته  هوءَ فلاڻي گهٽيءَ ۾ فلاڻي گهر ۾ رهي ٿي.  اسان  کانئس  موڪلائي صفيه جي گهر روانا ٿياسين.  ڪئپٽن  رزاليءَ کي سندس گهٽي  ۽  گهر  ڳولڻ ۾ ڪا دير نه لڳي.  ويتر ڊاڪٽر  آدم  به  صفيه  کي  فون ڪري ڇڏيو هو،  سو هوءَ گهر جي ئي ٻاهران  بيهي  اسان  جو انتظار ڪري رهي هئي.  پنهنجي  روايتي انداز  ۾  وڏي آواز  سان  کيڪاري  شڪوه شڪايتون ڪرڻ لڳي ته ”12  سالن  ۾  نه  خط  لکيو اٿانوَ  نه  خبر  چار  لڌي  اٿانوَ.“ ”صفيه 
		دڪان ڇو بند ڪري ڇڏيئي؟“  مون پڇيومانس. ”پيءُ  گذاري  وڃڻ بعد امان نفسياتي مريض  ٿي  پئي.  رکي  رکي  رات  جو به دانهون ٿي ڪري.  اسين  سڀ  ڀائر،  ڀينرون نوڪرين ۽  ڌنڌن  ڌاڙين  وارا-  ماءُ  وٽ  سڄو ڏينهن ڪير ويهي؟  آخر  سڀني  فيصلو ڪيو ته آئون وڏي آهيان  آئون وٽس  ويهان.“  مون چيو ”آئون مهيني ۾ جيڪو ڪمايان ٿي،  اهو مون کي ڦوڙي ڪري ڏيو ته آئون دڪان بند ڪري ويهان ٿي.“  سڀني  مڃيو ۽  دڪان  بند  ڪري  ڇڏيم.  گهر  به  پراڻو وڪڻي هتي هي وڏو شاهي  ورتو اٿم.  ڀر  وارو گهر ان ڊاڪٽر  ڀاءُ  جو آهي...“  صفيه  انهن  ماڻهن  مان  آهي  جيڪي  ٻڌندا  گهٽ  آهن  رڳو ڳالهائيندا آهن. ”صفيه بس 
		جلديءَ ۾ آهيان.  ٻئي  سال  فئملي  سان  ايندس  ته  پوءِ  خوب ڪچهريون ڪنداسين.  هينئر  اتي  ڪٻٽ  وٽ  ٿي  بيهه  ته  تصوير ڪڍي روانا ٿيون.“  مون چيومانس. ”نه  نه  مسٽر  الطاف  ماني  کائڻ  بنا  توکي نه ڇڏينديس.“  ۽  پوءِ  ڪئپٽن  رزاليءَ کي ترسڻ لاءِ  راضي  ڪرڻ  لڳي.  تنهن  ٻڌايس  ته  آئون هن وٽ  رهيل  آهيان  ۽  سندس  گهر  هتان  ويجهو ٻن  ٽن  ميلن  جي  فاصلي  تي  آهي.  وڏي ڳالهه ته ماني هوٽل  تان  کائي  سڌو پيا  اچون. ”چڱو ڀلا 
		رمبوتان ۽  دورين کڻي وڃو.  هلو ته هلي وڻن مان پٽيون.“ ڪئپٽن  رزالي  کي  چيم  ته  صفيه  جي  اڳئين  گهر  ۾  به  ميوي جا ڏاڍا وڻ هئا ۽  اسان  هميشه  گاڏيءَ جي ڊڪي ڀري ويندا هئاسين. ”رمبوتان“ ليچي  جهڙو ميوو ٿئي ٿو.  ٻاهران  ڳاڙهي  ۽  سائي  کل  ٿئيس،  جنهن  مٿان  وارن جهڙا ڳاڙها کوندا ٿين.  انهن  وارن ڪري هن ميوي جو نالو ”رمبوتان“ پيو آهي.  رمبوت معنيٰ  وار ۽  رمبوتان معنيٰ  وارن وارو.  ساڳي  طرح  دورين معنيٰ  ڪنڊن  وارو.  دورين ۾ هن ڱ جهڙي بدبوءِ  هجڻ  ڪري  اسان  جهڙن  لاءِ  (جن  ننڍي  هوندي کان هي ميوو نه کاڌو آهي)  هن  ميوي جي ڀرسان بيهڻ به سخت مشڪل  ڪم  آهي،  پر  ڪئپٽن  رزاليءَ همت ڪري هي ڇانهين جيڏا ڏهه ٻارهن  دورين کنيا ۽  مون رمبوتان سان شاپر  ڀريو.  صفيه  جي  گهر  ۾  گهٽ  ۾  گهٽ  ويهارو کن رمبوتان جا وڻ هئا ۽  ڏهه  کن  دورين جا.  ڪمپائونڊ وال اندر سڄي  ايراضي  ٽي  يا  چار  هزار  وال کن ٿيندي.  ڪئپٽن  رزاليءَ مون کي چيو ”صفيه ڏاڍي سياڻي آهي.  آئون به هن جهڙو گهر وٺان ها.  اسان  واري بند گهر کان هي ٻهراڙي  ٽائيپ  گهر  سٺا  آهن.“ صفيه  ڪافي  دير  منهنجي  ٻارن  جو پڇندي  رهي.  ڪا  ڳالهه  ياد  اچڻ  تي  کلي  ڪئپٽن  رزاليءَ کي چيو ”الطاف  جي  ڌيءَ مريم بعد ۾ سلائيءَ ۾ ايڪسپرٽ  ٿي  وئي،  پر  شروع ۾ ڏاڍي سست هئي،  پر  آئون به ڇڏيندي نه هيس.  ٿورو ئي بخو خراب ڪندي هئي ته سڄي  ڊريس  اڊوڙي وري سبڻ لاءِ  چوندي هئيسانس.  پوءِ  شڪل  پئي  ٺاهيندي،  خارون پئي  کائيندي  هئي  پر  ڪڇندي  نه  هئي.  يا  ڪپڙي  جي  ڪٽنگ  ڪندي  ڀلبي  هئي  ته  فُٽ  اسڪيل  کي  زور سان ٽيبل  تي  هڻندي  هيس  ته  جهٽ  عقل  اچي  ويندو هوس.“ ”هاڻ  اٺن  سالن  کان  جپان  جهڙي  ملڪ  ۾  ويٺي آهي،“  رزاليءَ صفيه کي ٻڌايو،  ”جتي  هر  شيءِ  کان  مهانگي  سلائي  آهي.  چڱو جو ننڍي هوندي سلائي سکي ڇڏيائين.  هاڻ  مهرباني  ڪري  منهنجي  ڌيءَ کي به سيکارجانءِ.  ان  جو نالو به مريم آهي.“  ”انشاءَ الله حياتي رهي ته،“  صفيه  چيو،  ”آئون تنهنجي زال  عائشه  جا  به  ڪپڙا  سبي  چڪي  آهيان،  هاڻ  مون کي ياد پيو اچي  ته  هوءَ مستوران سان گڏ مون وٽ  ايندي  هئي.“  صفيه  ڳالهيون ختم ڪرڻ جي موڊ ۾ نه هئي.  اسان  ڪار  جي  بوٽ  ۾  رمبوتان ۽  دورين وڌا ۽  جلدي  جلدي  ملئي  نموني جو ڳاڙهي رنگ جو روح افزا  ٽائيپ  شربت  پي  صفيه  جو يادگار خاطر  تازو فوٽو ڪڍيو ۽  موڪلايو. واپسيءَ 
		تي ڪئپٽن  رزاليءَ جي گهر ڏي موٽڻ  مهل  رستي  تي  رزالي  کي  ٻڌايم  ته  آئون جڏهن هتي رهندو هوس ته رمبوتان ۽  مينگواسٽين  ميوو ڏاڍو آڻيندو هوس.“ ”مون کي 
		به هاڻ ياد پيو اچي  ته  تون اسان پاڙي  وارن کي به ڏيندو هئين،“  رزاليءَ چيو،  ”صفيه  جي  گهران  آڻيندو هئين؟“ ”نه  نه.“  مون وراڻيو،  ”صفيه  اسان  کي  ڏئي  ڏئي  ڪيترو فروٽ  ڏيندي.  وڌ ۾ وڌ هڪ دفعو.  ڇا  ٿيو جو پهرين  سال  ئي  هن  ڀر  واري تجنگ بدارا ڳوٺ ڏي پڪنڪ  تي  وڃڻ دوران مون کي خبر پئي  ته  هن  ڳوٺ جا ماڻهو گهر ۾ لڳل وڻن جو ميوو ملاڪا جي سبزي  منڊيءَ ۾ وڪڻڻ بدران گهرن ۾ ئي وڪڻن ٿا ۽  ڪلو يا ڪيٽي  (ٽي  ڪلو) جي حساب بدران سڄو سڄو وڻ وڪڻن ٿا.  اها  ڳالهه  مون کي ڏاڍي وڻي ۽  پوءِ  باقي  جيڪي  ست  اٺ  سال  رهيس  هر  سال  ڪنهن  گهر  ۾  ٻه،  ڪنهن  ۾  ٽي  وڻ ٽڪل  ڏهاڪو کن وڻن جي مقاطعي  جا  اڳواٽ  پئسا  ڏئي  ڇڏيندو هوس.  پوءِ  فروٽ  پچڻ  تي  هر  ٻئي  ٽئين  ڏينهن  ڪنهن  نه  ڪنهن  گهر  مان  پٽي  ايندو هوس.“ ڪئپٽن  رزالي  منهنجي  اها  ڳالهه  ٻڌي  ڏاڍو کليو ”يار واهه جو آئيڊيا  ڏنو اٿئي،  اسان  لوڪل ماڻهن کي به اها ڄاڻ  نه  هئي.  اڄ  شام  جو ئي تجنگ بدارا هل ته انهن مان ڪو سڃاڻو هجي ته اسان سان به تعارف ڪرائين 
		ته اسان به ٺيڪي تي وڻ وٺون.  ٿي  سگهي  ٿو توکي ڌاريو سمجهي مقاطعي  تي  وڻ ڏنا هجن،  پر  اسان  کي  ڏيندي  شرمائين.“ ملائيشيا  جي  ڳوٺن ۾ هر گهر ٽن  چئن  هزار  والن جو ٿئي.  چوري چڪاري  نه  برابر  آهي.  گهر  جي  چوڌاري لوهي تارن جو لوڙهو،  ٻاهران  ايندڙ  ڀولڙن جهڙن جانورن کان بچاءَ لاءِ  ڏنو ويندو آهي.  ان  بائونڊري جي وچ  ۾  ڪاٺين  ۽  ڪامُن  تي  مٿي  کنيل  ٻن  يا  ٽن  ڪمرن  جو گهر ٿئي،  ان  ڪاٺائين  گهر  جي  چوڌاري مختلف ميون جا وڻ پوکين.  جيڪي  گهر  جي  مختلف  ڀاتين  نالي  ٿين.  پوءِ  سال  لاءِ  مقاطعي  تي  وڻ جو سودو ڪرڻ مهل ان جي مالڪ کي سڏيو ويندو آهي  ته  اهو اچي  قيمت  ٻڌائي  ۽  پئسا  وٺي. ٻي  ڳالهه  جيڪا  اسان  جهڙن  سنڌ  جي  رهواسين لاءِ  حيرت  جهڙي  آهي  ته  هتي  ملائيشيا  ۾  (شايد  ٻارهو ئي هڪجهڙي مينهوڳي واري موسم هجڻ ڪري) ڪيترا ميوا جهڙوڪ چڪون،  شريفو،  ڪٺهل،  پپيو ۽  انناس  وغيره ٻارهوئي پيو هلي.  اسان  وانگر نه آهي  ته  گرمي  ٿيندي  ته  ڇانهين،  گدرو،  انب  نظر  ايندو،  سيارو ايندو ته انگور،  صوف ۽  ڪينو وغيره ٿيندا.  ملائيشيا  ۾  سيارو يا اونهارو ته ٿئي ئي ڪا نه.  سڄو سال هڪ جهڙي موسم آهي.  سو هتي جا ڪيترائي ميوا سڄو سال وڻن ۾ نظر اچن  ٿا.  جيئن  اسان  وٽ  ڪيلو آهي،  جيڪو منهنجي خيال ۾ سڄو سال پئدا  ٿئي  ٿو.  رمبوتان جهڙا ميوا سڄو سال نٿا ٿين،  پر  چڱو خاصو عرصو وڻ ۾ رهن ٿا ۽  اسين  مسواڙ تي ورتل انهن وڻن مان ٽي  چار  مهينا  رمبوتان پٽيندا  رهندا  هئاسين. ملائيشيا  ۾  ڪجهه  ميوا اهڙا آهن  جيڪي  سال  ۾  ٻه  دفعا  ٿين  ٿا.  انهن  مان  انب  به  هڪ  آهي.  اها  ٻي  ڳالهه  آهي  ته  ملائيشيا  جو انب اسانجي انب وانگر سوادي نٿو ٿئي.  جيتوڻيڪ انب جو اصل ملڪ ملائيشيا  آهي  پر  ملائيشيا  وارن انب تي ايترو ڌيان نه ڏنو جيترو انڊيا ۽  پاڪستان.  انبن  ۽  پپيئن  جا  وڻ هتي مفت جا وڻ سڏبا آهن.  ڪنهن  به  گهر  واري کان انب يا پپيئا  گهربا  ته ان  جو ملهه وٺندي هن کي عار ٿيندو. "
22,http://www.thekawish.com/Articles1/Altaf%20Shaikh/2004/2004/17%20Oct%2004.htm,"لغڙ  جي  پُڇ  جهڙو ديس  آچر 17 
		آڪٽوبر 2004ع جپان  چئن  وڏن ٻيٽن  جو مجموعو آهي،  اتر  ۾  هڪيدو ٻيٽ  آهي  ته  ڏکڻ  ۾  ڪيوشو ٻيٽ،  جيڪو بلڪل ڏکڻ ڪوريا جي ڀرسان آهي.  جنهن  جي  هڪ  شهر  فڪوئوڪا ۾ اڄ  ڪلهه  آئون رهان ٿو ۽  هي  لکي  رهيو آهيان.  موجي ۽  شمونو سيڪي ڀر وارا بندر گاهه آهن.  بهرحال  مٿين  ٻن  ٻيٽن  کان  علاوه انهن جي وچ  ۾  سڀ  کان  وڏو ۽  اهم  ٻيٽ  هونشو ۽  ننڍو ٻيٽ  شڪاڪو آهي.  ان  کان  علاوه ڪيترائي ننڍا ننڍا ٻيٽ  ڏکڻ  طرف  ائين  هليا  وڃن ٿا،  جيئن  لغڙ  جي  هڪ  ڪنڊ  کان  هن  جو اڳڙين جو پڇ  هوندو آهي.  جپان  جي  ڪل  ايراضي  پوڻا چار  لک  کن  چورس ڪلوميٽر  آهي  ۽  اڄ  ڪلهه  آدمشماري  تيرهن  ڪروڙ آهي. جپان  ۾  99  في  سيڪڙو سندن جپاني  آهن،  باقي  هڪ  سيڪڙو ۾ چيني،  ڪورين ۽  ڪجهه  ٻين  ملڪن  جا  رهواسي اچي  وڃن ٿا.  جپان  جي  5 8  سيڪڙو 
		ايراضي  جبل  ئي  جبل  آهي،  ڪو 15  سيڪڙو کن زمين  تي  ماڻهو به رهن ٿا ته ٿوري گهڻي پوک به ٿئي ٿي.  يعني  عوام تمام گهڻو آهي،  پر  پوک جي لاءِ  زمين  نه  هجڻ  ڪري  هنن  کي  کاڌي  پيتي  لاءِ  ٻين  ملڪن  ڏي  نهارڻو پوي ٿو.  جڏهن  سندن  ٻين  ملڪن  سان  ايتري  آمد  رفت  نه  هئي  ته  هنن  کاڌي  پيتي  لاءِ  سمنڊ  جي  هر  شيءِ  -  گاه  ۽  گانگٽن  کان  وٺي زهريلي  پفر  مڇيءَ کي کائڻ جوڳو بنائي پيٽ  ڀريو ٿي.  اڄ  به  سامونڊي گاهه مان ڪيتريون ئي شيون ٺاهيون وڃن ٿيون ۽  مڇي  ۽  گانگٽن  جا  خبر  ناهي  ڪهڙا  قسم  سپر  مارڪيٽن  ۾  نظر  اچن  ٿا. جپان  زلزلن،  طوفانن ۽  آتش  فشان  جبلن جو ملڪ 
		آهي.  سال  ۾  ڏيڍ  هزار  کن  ننڍا  وڏا زلزلا  اچن  ٿا.  زلزلن  ۽  آتش  فشان  جبلن  ڪري  جپان  ۾  ڪيترائي  گرم  پاڻيءَ جا چشما  آهن،  جن  مان  هتي  جا  ماڻهو لطف  اندوز  ٿين  ٿا،  جو هتي سال جو وڏو حصو ٿڌ رهي ٿي ۽  هنن  کي  مفت  جو گرم پاڻي  مليو وڃي.  هڪيدو ۽  هونشو ٻيٽ  (جنهن  ۾  ٽوڪيو ۽  يوڪوهاما،  اوساڪا ۽  ڪوبي جهڙا شهر  اچي  وڃن ٿا) تي سياري ۾ برف باري به ٿئي ٿي.  سال  جو وڏو حصو مينهوڳي ۽  طوفان رهن ٿا ۽  سمنڊ  پڻ  تمام  خراب  رهي  ٿو.  هڪ  اهو به سبب آهي  جو هتي جا ماڻهو سٺا آهن.  گهڻا  ۽  وڏا طوفان هن  ڏاکڻي  ٻيٽ  ڪيوشو کي ڪن  ٿا.  بهرحال  هر  ملڪ  جي  پنهنجي  پنهنجي  موسم آهي،  ڪٿي  سيءَ آهن  ته  ڪٿي  مينهن  ۽  گرميون.  نوڪري يا تعليم لاءِ  ڌارئين  ملڪ  ۾  ويندڙ کي هر موسم ۽  ماحول کي منهن ڏيڻ کپي.  ملائيشيا  جي  هڪ  دوست جو پٽ  گهڻو اڳ ڪراچي  يونيورسٽيءَ ۾ داخلا وٺي موٽي  ويو ۽  مائٽن  کي  وڃي ٻڌايائين  ته  ”ڪراچيءَ ۾ سيءُ آهي.“  هاڻ  ڪراچيءَ جو سيءُ ڇا هوندو ان کان وڌيڪ ته لاهور،  پنڊي  ۽  اسلام  آباد  ڏي  ٿئي  ٿو،  ۽  اڃا  به  گهڻو انگلينڊ ۽  يورپ  پاسي.  پر  جيئن  ته  ملائيشيا  ۾  ٻارهوئي هڪ موسم گهم،  گهُٽ،  گرمي  ۽  مينهوڳي رهي ٿي،  ان  ڪري  هن  کي  ڪراچيءَ جو سيءُ به گهڻو لڳو.  ان  ڪري  ملائيشيا  جا  ماڻهو ننڍي کنڊ جي ماڻهن وانگر موسم جي مقابلي ۾ سخت نه هجڻ ڪري يورپ  جي  ٿڌن  ملڪن  ۾  گهٽ  نظر  اچن  ٿا.  آسٽريليا  ڏي  گهڻو ويندا،  خاص  ڪري  انهن  صوبن وارين يونيورسٽين  ۾  جتي  سيءَ جو نالو نه آهي.  بهرحال  هاڻ  ته  هنن  کي  پرديس  وڃڻ جي ضرورت ناهي،  جو پنهنجي  ئي  ملڪ  ۾  هنن  وٽ  هر  قسم  جا  ۽  اعليٰ  معيار  جا  تعليمي  ادارا  ٿي  پيا  آهن،  نه  ته  1980ع  تائين  انٽر  ڪري  مئرين  انجنيئرنگ  جي  بنيادي تعليم  لاءِ  به  هو پاڪستان  ۽  انڊيا  آيا  ٿي. هونءَ اسان جي ملڪ جا به ڪي ڪي نوجوان اهڙا نازڪ  ۽  نخريلا  ثابت  ٿيا  آهن،  جو تعجب ٿو لڳي.  هن  بيروزگاري  ۽  سخت  مقابلي  جي  دور ۾ هڪ همراهه کي ملائيشيا  ۾  سٺي  پگهار  سان  نوڪري ملي.  هر  ڳالهه  ۾  پاڻ  خوش  هجڻ  جي  باوجود هن کي اها ڇڏي ملڪ موٽڻو پيو،  جو هن جي زال  کي  ملائيشيا  جي  روزانن  مينهن  ۽  ان  ۾  ٿيندڙ  کنوڻ جي ٺڪائن کان ڊپ  ٿي  لڳو.  شايد  مائٽ  ۽  انهن  جون ڪچهريون ٿي ياد آيس  ۽  غريب  مڙس  جو سونهري موقعو وڃائي ڇڏيائين.  اهڙن  ماڻهن  کي  گهٽ  ۾  گهٽ  اهو سوچڻ  کپي  ته  ملائيشيا  انڊونيشيا  جي  سخت  مينهن  ۽  اتر  يورپ  (ناروي،  سئيڊن،  فنلينڊ)  جي  ڪاٽو ٽيمپريچر  ۽  برف  باريءَ ۾،  سعودي عرب ۽  ڪويت جي گرمين ۽  آفريڪا  جي  ريتيءَ سان ڀريل هوائن ۾ آخر  اتي  جا  مڪاني  ماڻهو ۽  ٻيا  ڪيترائي  آمريڪن  ۽  يورپين  جهڙا  ڌاريا  به  ته  رهيا  پيا  آهن. بهرحال  جپان  جي  موسم جيڪا بهار ۾ واقعي بهار ٿيو پوي،  اها  سياري  ۾  تمام  سخت  تڪليف  واري رهي ٿي ۽  آگسٽ  سيپٽمبر  ۾  سخت طوفان ( به  لڳن  ٿا  ۽  زلزلا  ته  سڄو سال هلندا رهن ٿا.  پر  ان  هوندي به ٻارهوئي مارڪيٽن،  بازارن،  آفيسن  ۽  ريلوي اسٽيشنن  تي  چهل  پهل  لڳي  پئي  آهي  ۽  ماڻهو مرڪندي نظر اچن  ٿا  ۽  هر  ڳالهه  موسم توڙي ماحول مان ڪن  ٿا. جپان  تاريخ  جي  آئيني ۾ 660 ق م شهنشاهه  جموءَ جي جپان  تي  حڪمراني  شروع ٿي. 1542ع جپان  ۾  پورچو گالي آيا. 1637ع جپانين  سندن  ملڪ  ۾  رهندڙ  سڀني  ڌارين  کي  لوڌي ڪڍيو. 1854ع نيويءَ 
		جو ڪموڊور مئٿيو پيري  ڪَلَ  وارو جهاز  بنا  موڪل جي ٽوڪيو (سمنڊ)  ۾  ڪاهي  آيو ۽  جپانين  تي  آمريڪا  سان  واپار  شروع ڪرڻ لاءِ  زور ڏنو. 1868ع  شهنشاهه  ميئجي پنهنجي  ملڪ  ۾  مغربي  پروگرام ( جي  همٿ  افزائي  ڪئي. 1894ع  چين  سان  جنگ  بعد  جپان  پنهنجي  فوجي طاقت  کي  وڌائڻ لڳو. 1941ع  ڊسمبر  ۾  جپانين  پرل  هاربر  ۾  آمريڪين  تي  حملو ڪيو. 1945ع آگسٽ  جي  مهيني  ۾  آمريڪين جپان  جي  شهر  هيروشيما  ۽  ناگاساڪيءَ تي بم ڪيرايو ۽  ٻي  وڏي لڙائي ختم ٿي. 1952ع جپان  کي  حڪومت ڪرڻ جي خودمختياري ڏني وئي. 1960ع  جپان  ۽  آمريڪا  هڪ  ٻئي  جي  بچاءَ ۽  سهڪار جي  معاهدن  تي  صحيح  ڪئي. "
23,http://www.thekawish.com/Articles1/Altaf%20Shaikh/2004/2004/10%20Oct%2004.htm,جاپاني  ٻوليءَ  ۾  ڳالهائڻ جون  دلچسپ  ڀُلون  چُڪون  آچر 10 آڪٽوبر 2004ع شروع  جي  ڏينهن  ۾  يعني  ان  کي  ٽيهه  سال  کن  اچي  ٿيا،  جڏهن  پهريون  دفعو  هن  ديس  ۾  آيو  هوس  ته  مون  جاپاني  سکڻ  تي  سڀني  کان  گهڻو  زور  ڏنو.  شهر  گهمڻ  وقت  به  ڪاٽا  ڪانا  (جاپاني  الفابيٽ)  جو  چارٽ  کڻي  هلندو  هوس،  هوٽلن  ۽  عمارتن  تي  آسان  جاپانيءَ  ۾  لکيل  نالا  پڙهڻ  جي  ڪوشش  ڪندو  هوس.  منهنجا  جهازي  دوست  جاپاني  ڳالهائيندي  شرمائيندا  هئا،  پر  آئون  پيو  غلط  سلط  ڳالهائيندو  هوس.  هڪ  دفعي  اسان  جي  جهاز  تي  گوڙ  شور  واري مرمت  هلي  ته  اسان  کي  هفتي  کن  لاءِ  جهاز  بدران  مختلف  هوٽلن  ۽  مسافر  خانن  ۾  رهايو  ويو.  صبح  جي  وقت  مسافر  خاني  جي  مالڪڻ  جي  ننڍي  ڌيءَ  اسڪول  ويندي  هئي  ته  آئون  سندس  تعريف  ڪرڻ  لاءِ،  سهڻي چوڻ  لاءِ  جاپانيءَ  ۾  ”ڪاوائي“  چوندو  هوس،  پر  آئون  ڏسندو  هوس  ته  ساڻس  گڏ  بيٺل  ٻار  ان  تي  کلڻ  لڳندا  هئا  ۽  پاڻ  به  خارون  کائيندي  رهندي  هئي.  مون  کي  خبر  ئي  نه،  ته  آئون  ڪهڙي  غلطي  پيو  ڪريان  ۽  ان  معاملي  ۾  جاپاني  ايڏا  شرميلا  يا  پرتڪلف  آهن،  جو  هڪ  ٻئي  کي  منهن  تي  چئي  پريشان  نه  ڪندا.  بهرحال  ٽئين  يا  چوٿين  ڏينهن  منهنجي  زور  ڀرڻ  تي  ڇوڪريءَ  جي  ماءُ  ٻڌايو  ته  آئون  ڪاوائي (دلڪش)  چوڻ  بدران  ”ڪووائي“ ٿو  چوان،  جنهن  جو  مطلب  ٿيو  ڊيڄاريندڙ،  هيبتناڪ هاڻ  سوچيو  ته  معمولي  اچار  جي  چُڪَ  ڪري  ڪيڏي  نه  غلطي  ٿي.  بهرحال  وري  به  مون  پاڻ  کي  درست  ڪري  ورتو،  پر  مون  سان  گڏ  رهندڙ  بنگالي  انجنيئر  آخر  تائين  ”ڪووائي“  چوندو  رهيو،  جو  بنگاليءَ  لاءِ  ”ڪو“  اچارڻ  سولو  آهي  پر  ”ڪا“  ڏکيو. هونئن  جاپان  ۾  رهندڙ  ڌارين  کان  سڀ  کان  گهڻي  غلطي (مندر ۽ (ٽائليٽ)  جي  ٿيندي  آهي.  جاپاني  ماڻهن،  خاص  ڪري  پوڙهن  ۽  نوجوان  ڇوڪرين  جي  ڊوڙ  مندر  ڏانهن  هوندي  آهي  ۽  هنن  جي  دماغ  ۾  هر  وقت  مندر  سوار هوندو  آهي  ۽  اسان  ڌاريان  نئين نئين  شهر  يا  جاءِ  تي  وڃڻ  تي  ٽئاليٽ  (اوتي  آرائي)  جو  پڇائيندا  آهيون.  پوءِ  ڪڏهن  اسان  غلطي  ۾  ٽائليٽ بدران  مندر چئي  ويندا  آهيون،  ته  ڪڏهن  ٻڌڻ  وارا  پوڙها  غلط  سمجهي  ويندا  آهن.  جاپان  ۾  اوتيرا  مندر  به  ڪئين  آهن.  ٻيو  نه  ته  گهٽين  ۾  ڳڙکين  جهڙيون  دريون  ٺهيون  پيون  هونديون،  جن  ۾  تيل  جو  ٻرندڙ  ڏيئو  ۽  هڪ  اڌ  بت  ۽  گل  پن  رکيا  هوندا.  آئون  ”ڪوڪورا“  شهر  جي  هڪ  گهٽيءَ  مان  لنگهي  رهيو  هوس،  ته  هڪ  مندر  ۾  رکيل  گوتم  ٻڌ  جو  مجسمو  پري  کان  نظر  آيو،  فوٽو  ڪڍڻ  لاءِ  اندر  گهڙي  ويس،  ڪيتريون  ئي  پوڙهيون  ۽  جوان  عورتون  بت  اڳيان  هٿ  ٻڌي  جهڪي  جهڪي  پنهنجي  حساب  سان  عبادت  ڪري  رهيون  هيون.  آئون  فوٽو  ڪڍڻ بعد  نڪرڻ  وارو  هوس  ته  هڪ  پوڙهيءَ  ٻانهن  ۾  هٿ  وجهي  چيو،  ”ڪٿي  جو  آهين؟  انڊيا  جو؟“ هاڻ  هن  کي  ڇا  ويهي  سمجهايان  ته  انڊيا  جي  ڀر  ۾  هڪ  ٻيو  ملڪ  پاڪستان  آهي،  ان  جو.  هتي  هن  شهر  ۾  انڊين  ڪافي  رهن  ٿا  ۽  سندن  هوٽلون  ۽  دڪان  پڻ  آهن.  جاپاني  وڏن  اسٽورن  ۾  به  نه  فقط  انڊيا  جو  سامان  ملي  ٿو  پر  کين  وڏي  عزت  سان  ڏٺو  وڃي  ٿو.  ”ها،  اتي  جو  ئي  آهيان.“  مون  وراڻيو  مانس. ”ته  پوءِ  تون  بنا  عبادت  جي  ڪيئن  پيو  وڃين؟ انڊيا  جي  ماڻهن  کي  ته  هن  اڳيان  اسان  کان  وڌيڪ  جهڪڻ  کپي....“  پوڙهي  شايد  چرچائڻ  ٿي  لڳي  يا  معصوم.  وڌيڪ  چيائين  ته،  ”يا  توهان  ققط  اسان  جي  چيلهه  چٻي  ڪرڻ  لاءِ  هن  کي  اسان  ڏانهن  ايڪسپورٽ  ڪيو  آهي.“ ياد  رهي  ته  ٻڌ  ڌرم  جاپان  جو  مذهب  ناهي،  اهو  هندستان  کان  هتي  آيو  پر  جنهن  ملڪ  (انڊيا)  ۾  گوتم  ٻڌ  ڄائو  ۽  جيڪو  ملڪ  هن  مذهب  جو هو،  اتي  ٻڌ  ڌرم  هلي  نه  سگهيو.  اڄ  ٻڌ  ڌرم  مختلف  نالن  ۽  ٿوري  ڦير  ڦار  سان  سري  لنڪا،  ڪوريا،  چين،  ٿائلينڊ  ۽  جاپان  جهڙن  ملڪن  جو  سرڪاري  مذهب  آهي.  جاپان  ۾  رهندڙ  غير  جاپانين  کان  جاپانيءَ  ۾  ڳالهائڻ  جون  ڪيتريون  ڀُلون  ٿين  ٿيون،  جن  مان  هتي  جا  مڪاني  ماڻهو  ۽  اسان  ڌاريان  پڻ  لطف  وٺندا  رهون  ٿا. جاپاني  زبان  ۾  ڪيترا  فعل آهن،  جن  جي  پويان  لفظ لڳائڻ  سان  اسم  ٿيو  پون،  جيئن (معنيٰ  کائڻ)  جي  پويان  مونو  لڳائڻ  سان ،  جنهن  جي  معنيٰ  آهي  کاڌو.  اهڙي  طرح ،  جنهن  جي  معنيٰ  آهي  پيئڻ.  ان  جي  پويان  ”مونو“  لڳائڻ  سان لفظ  جڙي  ٿو،  جنهن  جي  معنيٰ  آهي  ڪو  به  مشروب ڪنهن  يورپي  عورت  کي  (جنهن  کي  جاپان  ۾  سال  کن  ٿي  ويو  هو  ۽  ٿوري  ٿوري  جاپاني  ڳالهائين  ٿي)  ان  کي  لفافي  تي  هڻڻ  لاءِ اسٽيڪر  جي  ضرورت  هئي،  جيئن  هن  جو  خط  سندس  ملڪ  هوائي  جهاز  رستي  وڃي  سگهي. ”مهرباني  ڪري  مون  کي  ايئر  ميل  تسڪيمونو ته  ڏجو“  هن  پوسٽ  آفيس  ۾  ڊگهي  قطار  اڳيان  پنهنجي  واري  اچڻ  تي  زور  زور  سان  ڪلارڪ  کي  چيو.  اهو  ٻڌي  ڪلارڪ  ۽  قطار  ۾  بيٺل  جاپاني  وائڙا  ٿي  ويا  ته  هيءَ  مائي  پوسٽ  آفيس  کي  غلطيءَ  ۾  سپر  مارڪيٽ  سمجهي  آئي  آهي. دراصل  چنبڙائڻ جو  جاپاني  لفظ آهي  ۽  هن  مائيءَ مان  اسم ٺاهڻ  لاءِ  ”تسو  ڪيرو“  لفظ  جي  پويان لڳائي لاءِ  گهر  ڪئي.  هن  جي  پنهنجي  حساب  سان  ته  صحيح  سوچ  ڪئي  پر  دراصل  ان  لفظ  جي  معنيٰ  آچار  آهي.  (مٿيون  اصول لڳائڻ  وارو،  هر  لفظ  سان  روا  ناهي،  فقط  ڪجهه  لفظ  ئي  ”مونو“  لڳائڻ  سان  ان  جا  اسم  ٿيو  پون. ان  قسم  جي  غلطين  کي  عام  طرح سڏجي  ٿو  ۽  جاپان  ۾  ڌارين  ماڻهن  (غير  جاپانين)  کي  ”گائيجن“ سڏين.  ڪڏهن  چسش  ”گائيجن  بلوپس“  (ڌارين  جون  مزيدار  غلطيون)  هتي  جي  اخبارن  ۽  رسالن  ۾  به  اچن.  هڪ  دفعي  جي  هڪ  مزاحيه  ٽي  وي  چئنل تان  ان  قسم  جو ٻڌايائون،  جيڪو  هن  ريت  آهي جپاني  زبان  ۾  بوٽ  کي  ”ڪوتسو“  چئبو  آهي  ۽ معنيٰ  بلند،  مٿانهون.  هڪ  گائيجن  (ڌاريون  همراهه)  هڪ  مني  اسڪرٽ  پهريل  خوبصورت  جاپانيءَ  ڇوڪريءَ  جي  ڪڍ  پئي  ويو.  ڇوڪريءَ  کي  تمام  ٿلهي  سول  (تري)  وارو  سئنڊل  پاتل  هو.  هڪ  هنڌ  اڪيلائي  ۽  موقعو  ڏسي  هن  ڳالهائڻ  بهاني  ڇوڪريءَ  جي  سئنڊلن جي  تعريف  ڪرڻ  چاهي  ٿي  ته  اهي  ڪيترو  ته  مٿي  آهن،  پر  وائڙو  ٿي  ويو.  ڇوڪريءَ  ان  تعريف  جي  بدلي  ۾  کيس  مهرباني چوڻ  بدران  ٺوڪي  ٿڦڙ  وهائي  ڪڍي.  دراصل  هي  انگريز  همراهه (تنهنجا  سئنڊل  ڪيترو  ته  مٿي  آهن)  چوڻ  بدران  چئي  ويو  ” “،  جنهن  جو  مطلب  اهو  ٿيو  ته  تنهنجيون  دڏيون ڪيتريون  ته  مٿانهون  آهن،  ڇو  جو معنيٰ 
24,http://www.thekawish.com/Articles1/Altaf%20Shaikh/2004/2004/24%20Oct%2004.htm,جپاني،  پنهنجي  زال  ڇڏي سگهي  ٿو  پر  ڪمپني  نه  آچر 24 آڪٽوبر 2004ع جپاني  حڪومت  جا  عام  حڪومت  وانگر  ٽي  ٿنڀا  آهن ليجسليٽو  يعني  قانونسازيءَ  جو  ادارو  جنهن  کي سڏين  ٿا،  ٻيو  انتظاميا جيڪو  ڪابينا جي  هٿ  هيٺ  ڪم  ڪري  ٿو  ۽  ٽيون  عدليه جيڪو  ڪورٽن  جي  هٿ  ۾  آهي. قومي ٻن  حصن  ۾  ورهايل  آهي نمائندن  جي  اسيمبلي  ۽  ڪائونسلرن  جي  اسيملبي  جن  جي  ميمبرن  کي  عوام  ووٽ  ذريعي  چونڊي  ٿو.  ملڪ  جي  وزيراعظم  جي  چونڊ  ڪابينا  ڪري  ٿي  ۽  ملڪ  جو  شهنشاهه  جيڪو  قوم  جو آهي،  اجازت  ڏئي  ٿو.  1955ع  کان  وٺي  1993ع  تائين  فقط  هڪ  سياسي  پارٽي  ايل  ڊي  پي  (لبرل  ڊيموڪريٽڪ  پارٽي)  کٽيندي  ٿي  آئي  ۽  هاڻ  ملڪ  جون  واڳون گڏيل  حڪومت  جي  هٿ  ۾  آهن. جپان  47  حصن  (ضلعن  جيان)  ۾  ورهايل  آهي،  جن  کي سڏجي  ٿو.  جپان  دنيا  جي  انڊسٽريل  طاقت  سڏجي  ٿو  ۽  ٻي  وڏي  لڙائيءَ  کان  پوءِ  هن  ملڪ  جي  ايڪانامي  وڃي  بهتر  ٿيندي،  جيتوڻيڪ  جپان  کي  قدرتي  وسيلا  تمام  ٿورا  آهن.  مينهن  ضرور  پوي  ٿو،  پر  پوک  لاءِ  ڌرتي  ناهي،  چوڌاري  جبل  ئي  جبل  آهن.  ماڻهن  کي  رهڻ  لاءِ  گهر  ئي  ننڍڙا  آهن.  آفيسون  ننڍڙيون،  اسڪولن  جا  ڪمرا  به  ننڍڙا  آهن.  جاءِ  بچائڻ  لاءِ  انجيسن وارن  دروازن  بدران  سلائيڊنگ  درواز.  جبلن  ۾  به  نه  لوهه  نه  ٽامون،  نه  گئس،  نه  پئٽرول،  هن  ملڪ  جي  ترقيءَ  جو  راز  هتي  جا  سخت  جان  ۽  باضمير  ماڻهو  آهن،  محنتي  ۽  ايماندار  ماڻهو  آهن،  پنهنجي  ڌرتيءَ  لاءِ  سر  ڏيڻ  ۽  سچي  دل  ۽  پابندي  سان  پورهيو  ۽  نوڪري  ڪرڻ  وارا  ماڻهو  آهن. هتي  جا  مرد  ظالم  (جنهن  جو  ثبوت  ٻي  وڏي  لڙائيءَ  ۾  سندن  ڌارين  سان  خراب  سلوڪ  مان  ملي  ٿو)،  ڏنگا  ۽  ويندي  پنهنجين  زالن  سان  وڙهڻ  وارا  ضرور  آهن.  زال  ڪوجهي  ٿي  وئي  آهي،  پنهنجي  ٺاهه  جوڙ  نٿي  ڪري،  سٺي  خذمت  نٿي  ڪري  يا  ڪو  ٻيو  بهانو  بنائي  هو  زال  کي  ڇڏي  سگهي  ٿو،  پر  هڪ  دفعو  ڪنهن  آفيس  يا  فئڪٽري  ۾  ڪم  ملڻ  بعد  هن  لاءِ  اها  ڇڏڻ  بي  عزتي،  بي  حيائي  ۽  اصول  جي  خلاف  آهي.  چاهي  اها  آفيس،  ڪمپني  يا  فئڪٽري  نقصان  ۾  وڃي  هلي،  کُٽجي  ننڍي  ٿي  وڃي،  بونس  ۽  ٻيا  فائده  ته  ٺهيو  پر  پگهار  به  وقت  تي  نه  مليس  ته  به  هو  بنا  ڪنهن  پرواهه  جي  ان  سان  لڳا  رهندا  ۽  ويتر  وڌيڪ  محنت  ڪندا  ته  شل  اها  وري  پنهنجن  پيرن  تي  اچي  وڃي.  جپانين  جون  اهي  ڳالهيون  ئي  آهن  جن  هن  ملڪ  کي  اتاهون  بنايو  آهي.  هنن  کي  وقت  جو  قدر  آهي.  خود  يورپي  به  چوندا  آهن  ته  هو  ڪلاڪ  ڪلاڪ  جو  حساب  رکن  ٿا،  پر  جپاني  منٽ  به  نه  پر  سيڪنڊن  جو  حساب  رکن  ٿا  ۽  ترقيءَ  جا  اهي  جي  معيار  سوچجن  ته  اسان  ته  ڏينهن  جو  نه  پر  مهينن  جو  به  حساب  نٿا  ڪريون.  ٻيو  ته  ٺهيو  پر  اسان  جا  ڪاليج  ۽  يونيورسٽيون،  ڪارخانا  ۽  فئڪٽريون  منهن  جي  حساب  سان  بند  پيون  هونديون  ته  به  پرواهه  ناهي.  جپاني  منٽ  منٽ،  سيڪنڊ  سيڪنڊ  جو  حساب  ڪيڏي  خيال  سان  رکن  ٿا،  ان  جو  احوال  جپان  بابت  هڪ  سفر  نامي  ”جپان  جن  جي  جيءَ  سان“  ۾  ڪري  چڪو  آهيان. جپان  کاڌي  جي  شين  کان  علاوه  تيل،  ڌاتو،  ڪپهه،  سڻي  ۽  ٻيو  ڪچو  مال  ٻاهرين  ملڪن  کان  گهرائي  ٿو  ۽  پاڻ  موٽر  ڪارون،  اليڪٽرڪ  ۽  اليڪٽرانڪ  جو  سامان  ايڪسپورٽ  ڪري  ٿو.  جپان  نه  فقط  وي  سي  آر،  ڪئميرائون،  ڪمپيوٽر،  موبائيل  ٽيليفون،  (جنهن  ذريعي  هلندي  چلندي  اي  ميل  به  ڪري  سگهجي،  تصوير  به  ڪڍي  سگهجي،  ڳالهائي  به  سگهجي)  اوون  ريفريجريٽر،  ايئر  ڪنڊيشنر،  هلڪا،  سٺا  ۽  سستا  ٺاهي  ٿو  پر  هر  سال  انهن  جا  ماڊل  به  بدلائي  ٿو  جيئن  هنن  جي  شين  جو  وڪرو  هلندو  رهي.  ائين  نه  ٿئي  ته  خريدار  هڪ  دفعو  شيءِ  خريد  ڪرڻ  بعد  سڄي  زندگي  اها  شيءِ  واچ،  ڪئميرا،  موبائيل  رکيو  ويٺو  هجي  ۽  وڌيڪ  خريداري  نه  ڪري.  ائين  ته  پوءِ  هنن  جپانين  جا  ڪارخانا  بيهي  ويندا  ۽  پوءِ  هنن  جي  ڪمائي  ڪٿان  ٿيندي  جو  ڌارين  ملڪن  مان  اناج  گهرائين. انسان  ته  جيستائين  جيئرو  آهي،  هن  کي  پيٽ  ڀرڻ  لاءِ  اَن  کپي،  جنهن  جي  جپانين  وٽ  کوٽ  آهي.  مينهن  نه  پوڻ  ڪري  اناج  جي  کوٽ  عرب  ملڪن  ۾  به  آهي،  پر  هو  ان  جو  پورائو  قدرت  طرفان  مليل  تيل  سان  ڪري  سگهن  ٿا.  هو  گهر  ويٺي  ڌرتيءَ  مان  نڪتل  تيل  وڪڻي  دنيا  جي  هر  شيءِ  گهرائي  سگهن  ٿا  ۽  هر  عياشي  ڪري  سگهن  ٿا،  پر  جپانين  کي  نه  عربن  وارو  تيل  آهي  ۽  نه  اسان  جي  ملڪ  واري  سئي  گئس،  نه  ڏکڻ  آفريڪا  واريون  هيرن  جون  کاڻيون  آهن  ۽  نه  نيو  ڪئسٽل  وارو  ڪوئلو.  هنن  لاءِ  فقط  هڪ  ئي آهي  ۽  اهو  آهي  سخت  پورهيو  ۽  پورهيو. جپاني  هڪ  روبوٽ  وانگر  سڄو  ڏينهن  محنت  مزدوريءَ  ۾  لڳل  رهي  ٿو.  هتي  جي  ڪن  ڪن  آفيسن  ۾  ته  فقط  صبح  جو  پهچڻ  جو  وقت  هوندو  آهي،  جنهن  تي  هو  پابنديءَ  سان  پهچي  ٿو  ۽  پوءِ  اٺ  ڪلاڪن  بدران  هن  کي  ٻارهن  ڪلاڪ  به  ڪم  ڪندي  ٿيو  وڃن.  يا  ڪن  آفيسن  ۾  موڪل  جو  وقت  چار  يا  پنج  آهي  ته  به  هي  تيستائين  آفيس  يا  فئڪٽري  نٿا  ڇڏين  جيسين  ڪم  پورو  نه  ٿئي.  هنن  کي  گهر  ٻار،  زال،  راند  روند،  گهمڻ  ڦرڻ،  ڪچهريءَ  کان  وڌيڪ  اهم  ۽  ضروري  پورهيو  آهي.  ان  ڪري  دنيا  جا  ماڻهو  هنن  (جپانين)  کي ٿا  سڏين  ۽  پورهئي  سان  اهڙن  چرين  پنهنجي  ملڪ  کي  دنيا  جو  امير  ترين  ۽  سهڻو  ملڪ  بنائي  ڇڏيو  آهي. آئون  ڪڏهن  ڪڏهن  سوچيندو  آهيان  ته  هي  جپاني  قدرتي  وسيلن  سان  مالامال  نه  هوندي  به  رڳو  محنت  ۽  ڪم  سان  لڳاءُ  رکي  جيڪڏهن  پنهنجي  ملڪ  کي  ايتري  ترقي  وٺائي  سگهن  ٿا،  ته  پوءِ  اسان  قدرتي  وسيلن  ۽  زرخيز  زمين  هوندي  به  پٺتي  پيل  ڇو  آهيون؟  يقينن  فرق  اهوئي  آهي  جو  اسان  سالن  جو  به  حساب  نه  رکندا  آهيون  ۽  هو  سيڪنڊن  جو  به  حساب  رکندا  آهن،  اسان  کي  فضول  وڃايل  عمر  تي  به  افسوس  نه  هوندو  آهي،  پر  هو  ضايع  ڪيل  منٽ  تي  به  پشيمان  هوندا  آهن. 
25,http://www.thekawish.com/Articles1/Altaf%20Shaikh/2004/2004/17%20Nov%2004.htm,"خراب  خواهشون  ڀڄائڻ  لاءِ  اربع 17 نومبر 2004ع جپاني  ماڻهو واپاري  قسم  جا،  ٽيڪنيڪل  مائينڊ  ۽  محنتي  ضرور  آهن پر  مذهبي  نه  آهن.  جيتوڻيڪ  پراڻين  ريتن  رسمن  ۽  وهمن  وسوسن  کي  هو  اڄ  به  زندهه  رکيو  پيا  اچن.  جڏهن  ته  مذهب  جي  کاتي  ۾  اهو  چئي  سگهجي  ٿو  ته  هتي  ٻه  مذهب  آهن.  هڪ  شنتو  ۽  ٻيو  ٻڌ  ڌرم. چيو  وڃي  ٿو  ته  سڄي  جپان  ۾  هڪ  فيصد  يعني  ڏهه  لک  کن  عيسائي  آهن.  ڪيترن  هنڌن  تي  عيسائين  جا  گرجا  گهر  آهن،  عيسائيت  جي  تبليغ  ڪندڙ  ادارا  ۽ قسم  جون  سوسائٽيون  آهن،  جيڪي  جپانين  کي  عيسائي  بنائڻ  جي  ڪوشش  ۾  رهن  ٿيون،  اڳ  به  ۽  هاڻ  به  ڏسان  پيو  ته  جپانين  جو  پنهنجو  ئي  اسٽائيل  آهي.  ڪيترن  جو  عيسائيت  سان  واسطو  فقط  نئون  سال  ۽  ڪرسمس  ڊي  ملهائڻ  تائين  محدود  آهي.  ان  ۾  ڪو  شڪ  ناهي  ته  ڪيترائي  نوجوان  جپاني  ڇوڪرا  ۽  ڇوڪريون  مغرب  مان  متاثر  هجڻ  ڪري  اتي  جي  ڪيترين  ئي  شين  کي  پسند  ڪن  ٿا  جهڙوڪ پاپ  ميوزڪ،  بيس  بال،  ريسلنگ  کان  ويندي  سئنٽا  ڪلاز  ۽  ڪرسمس  ڊي  ملهائڻ  تائين.  جپان  جي  مذهب  شنتو  ۾  مري  ويلن  جي  روحن  جي  پوڄا  ڪئي  وڃي  ٿي.  هن  مذهب  جو  لکت  ۾  ڪو  ڪتاب  يا نه  آهي.  جنهن  مندر  ۾  شنتو  مذهب  واري  مندر  (جنجا)  جي  داخلا  واري  در  وٽ  پٿر  جا  ٺهيل  ٻه  ڪتا  ويٺل  هوندا  آهن،  جيڪي  ڪوما اينو  سڏجن  ٿا.  هڪ  جو  وات  پٽيل  هوندو  آهي  (جيڪو  آ  سڏبو  آهي)  ۽  ٻئي  جو  وات  بند  هوندو  آهي  (۽  اهو  اُن  يو  اين  سڏجي  ٿو).  هن  مندر  جي  نشاني  هالا  جي  باب  نوح  جهڙو پر  ڪاٺ  جو  دروازو  هوندو  آهي،  جيڪو  ”توري  ئي“  سڏجي  ٿو.  منهنجي  جپان  تي  لکيل  ٻن  ڪتابن  ”جپان  جن  جي  جيءَ  سان“  ۽  ”ڳالهيون  جپان  جون“  جي  ٽائيٽل  تي  هڪ  مشهور  شنتو  مندر  جي  ”توري  ئي“  (دروازو)  آهي.  اهو  دروازو  جپانين  جي  عقيدي  مطابق  روز  مره  جي  زندگيءَ  ۽  پوءِ  جي  روحاني  زندگيءَ  جي  وچ  ۾  بائونڊري  لائين  جو  ڪم  ڏئي  ٿو.  مندر  جي  وڏي  هال  ۾  هڪ  پاڻيءَ  جي  نادي  هوندي  آهي،  جنهن  ۾  رکيل  ڪرين  سان  پوڄاري  پنهنجا  هٿ  ڌوئي گرڙيون  ڪري  پوءِ  مندر  ۾  گهڙن  ٿا.  اهو  هنن  جو  هڪ  قسم  جو  ڄڻ  وضوع  ڪرڻ  آهي.  مندر  ۾  جيڪا چندي يا  نذراني  رکڻ  جي  ڪاٺ  جي  پيتي  هئي،  جهڙي  اسان  وٽ  درگاهن  ۽  اوليائن  جي  مزارن  تي  هوندي  آهي،  ان  ۾  ٺهيل  سير مان  سڪا  ۽  نوٽ  وجهن.  اها  پيتي سڏجي  ٿي.  مندر  ۾  گهنڊ  به  ٿئي  ٿو،  جيڪو  مندر  جي  پادري  چواني  پوڄاريءَ  جي  وڄائڻ  سان  ديوتا  هوشيار  ٿيو  وڃي  ته  ڪو  پوڄا  پاٺ  لاءِ  آيو  آهي.  اهو  گهنڊ سڏجي  ٿو.  مندر  جو  ٻائو  ”ڪان  نوشي“ سڄي  مندر  جي  روز  مره  جي  ڪاروبار  جو  جوابده  هوندو  آهي.  مندر  جي  ڪم  ڪار  لاءِ  نوجوان  ڇوڪريون  هونديون  آهن،  جيڪي سڏجن  ٿيون. ٻڌن  جي  مندر  ۾  ننڍو  يا  وڏو  فقط  گوتم  ٻڌ  جو  مجسمو( ٿئي  ٿو،  جنهن  جي  اڳيان  پوڄاري  هٿ  ٻڌي  جهڪي پوڄا  ڪندا  آهن.  خير  جهڪڻ  ۾  ته  جپاني  ماهر  آهن.  کيڪار  کڙي  يا  معافي  کان  علاوه  ڳالهه  ڳالهه  تي  جپاني  جهڪندا  رهن  ٿا.  هڪ  جپان  جي  اخبار”  جپان  ٽائيمز  “ ۾  هو  ته  هر  جپاني  روزانو  سراسري  250  کان  300  دفعا  جهڪي  ٿو.  ٻڌ  ڌرم  جي  هر  مندر  ۾  ڪجهه  ڪتاب  رکيل  هوندا  آهن،  جن  مان  ڪڏهن  ڪڏهن  ٻائو  پوڄارين  کي  پڙهي  ٻڌائيندو  آهي،  ٻڌن  جي  مندرن  ۾  ڊگها  منارا پڻ  ٿين  ٿا،  جن  کي  جپاني سڏيندا  آهن.  هندستان  ۾  جتان  ٻڌ  ڌرم  شروع  ٿيو،  اتي  ٻڌن  جي  مندر  جو  اهو  منارو  فقط  هڪ  حصي  ۾  ٿئي  ٿو، جنهن  کي  اسٽوپا  سڏيو  ويندو  آهي.  ٻڌ  ڌرم  چين  ۽ڪوريا  کان  ٿيندو جپان  پهتو  ۽  منجهس  ۾  ڪيتري  ئي  ڦير  گير  به  آئي.  اهو  اسٽوپا  هتي سڏجي  ٿو،  جيڪو  پنج  ماڙ  جو  ٿئي  ٿو.  قبرستان  ۾  جيڪو  نشاني  خاطر  پٿر  رکن  ٿا  اهو  به  پنجن  حصن  ۾  ٿئي  ٿو،  جيڪو  بڌن  جي  ڪائنات  جي  نمائندگي  ڪري  ٿو.  سڀ  کان  هيٺيون  پٿر  ڌرتي  آهي.  ان  بعد  پاڻي،  باهه،  هوا  ۽  پوءِ  آخري  ۽  مٿيون  پٿر  آسمان  جي  نشاني  آهي.  اهو  پنجن  حصن  وارو  پٿر  جپانيءَ  ۾  گورنٽو  سڏجي  ٿو.  ٻڌن  جي  مندر  ۾  به  گهنڊ  ٿئي  ٿو،  جيڪو سڏجي  ٿو.  نئين  سال  جي  شام  جو  اهو  بيل  انسان  جون  8 0 
		1  خراب  خواهشون  ڀڄائڻ  لاءِ  8 0 1  دفعا  وڄايو  ويندو  آهي. "
26,http://www.thekawish.com/Articles1/Altaf%20Shaikh/2004/2004/10%20Jul%2004.htm,"ڊاڪٽريءَ جي عجيب ڊگري  ۽  اڻ  ڄاڻ 
		نرس ڇنڇر 10 جولاءِ 2004ع ملائيشيا  ۾  هاڻ  مڙيئي  ملئي  ڊاڪٽرن  جا  بورڊ نظر اچن  ٿا،  نه  ته  ملائيشيا  جو 
		وڏو شهر  اپوح،  پينانگ،  جوهور بارو يا ڪوالالمپور هجي يا بوتو پهات،  موئر ۽  آئر  حطام  جهڙو ڳوٺ جتي  ڪٿي  چيني  ڊاڪٽر  نظر  ايندا  هئا  يا  ڏکڻ  انڊيا  جا،  جيڪي  سالن  کان  هتي  رهن  ٿا  ۽  هتي  جا  ئي  شهري  آهن. ملاڪا جي هوٽل  سيمابوڪ،  جنهن  ۾  ڪجهه  ڏينهن  لاءِ  اچي  رهيس،  ان  جي  ڀر  ۾  هڪ  خوبصورت ڪلينڪ ”ڪلينڪ ڊاڪٽر  حليم“  نالي  آهي.  ڊاڪٽر  جو سڄو نالو ”ڊاڪٽر  حاجي  عبدالحليم  بن  حاجي  راملي“  ۽  ان  جي  هيٺان  سندس  ڊاڪٽري  ڊگري بدران لکيل  هئي.  در  وٽ  بيٺل  نرس  کان  ان  اکر جو پڇيم  ته  ڇا  جو شارٽ  فارم  آهي،  پر  هوءَ ٻڌائي  نه  سگهي. ڊگريءَ جي هيٺان ” “  لکيل  هو.  ڪو 
		زمانو هو ملائيشيا  جا  ماڻهو ڊاڪٽري  پڙهڻ  لاءِ  پاڪستان  ايندا  هئا،  هاڻ  پاڪستان  بدران  مصر  ۽  ٻين  مسلمان  ملڪن  ۾  وڃن 
		ٿا.  ملائيشيا  جي  حڪومت پاڪستاني  ڊاڪٽرن  کي  پنهنجي  ملڪ  ۾  نوڪري  ڏيندي ته ڪيٻائي  ٿي،  پر  سندن  ملڪ  جا  ماڻهو اسان جي ميڊيڪل ڪاليجن مان ڊگري وٺي ملائيشيا  پهچن  ٿا،  ته  انهن  کي  به  ڊاڪٽر  نٿا  مڃين.  نتيجي  ۾  ملائيشيا  جا  شاگرد  ڊاڪٽري،  انجنيئري  ۽  ٻين  علمن  ۾  ڄاڻ  حاصل  ڪرڻ  لاءِ  پاڪستان  بدران  ٻين  ملڪن  ۾  وڃن 
		ٿا. ملائيشيا  جي  ميڊيڪل  يونيورسٽيءَ مان اڄ  ڪلهه  پوسٽ  گرئجوئيشن  ڪندڙ جي  گرئجوئيٽ  ڊاڪٽر  شڪيل  ميمڻ  ٻڌايو ته،  ”هتي  ملائيشيا  ۾  پهچڻ  تي  کيس  وڌيڪ پڙهڻ ڪرڻ)  لاءِ  قبول نه پئي  ڪيائون،  چون ته اسان وٽ جي  ڊگري ناهي.  پوءِ  مڙيئي  ڪجهه  منٿ  ميڙ  ۽  ڪجهه  نمونو ڪري داخلا ته ورتي اٿم،  نوڪريءَ 
		لاءِ  به  هتي  (ملائيشيا  ۾)  هٿ  پير  هڻندس.  ٿي  سگهي  ٿو ملي به وڃي پر  اها  حقيقت  آهي  ته  اسان  جي  مقابلي  ۾  انڊيا  کان  ايندڙ  ڊاڪٽرن  کي  وڌيڪ پڙهڻ  لاءِ  داخلا  به  مليو وڃي،  ته  نوڪري به.  هنن  جي  هر  ننڍو وڏو ڪاليج تعليمي معيار کان مٿانهون سمجهيو وڃي ٿو.  نوڪريءَ جي معاملي ۾ هڪ ٻي  ڳالهه  ته  انڊيا،  بنگلاديش  ويندي سريلنڪا جا ماڻهو انگريزي  ڳالهائڻ  ۾  سٺا  هجڻ  ڪري  اسان  کان  وڌيڪ آسانيءَ سان نوڪري حاصل ڪريو وڃن.  انهن  ملڪن  جو مئٽرڪ  پاس  به  روانيءَ سان انگريزي  ڳالهائي  ٻئي  کي  مرعوب ڪري ويندو پر  اسان  جو 
		پاڪستاني  ڊاڪٽر،  انجنيئر  يا  گرئجوئيٽ  سٺي  انگريزي  ڳالهائي  نه  سگهندو.  اسين  کڻي  ڇا  به  چئون پر  ملڪ  کان  ٻاهر  اهو وڌيڪ ڪامياب آهي  جيڪو انگريزي  ڳالهائي  ۽  سمجهي  سگهي  ٿو.“ ملائيشيا  آئون سنگاپور جي هوائي ڪمپني جي  هوائي جهاز  ۾  اچي  رهيو هوس پر  پوءِ  ڪراچيءَ ۾ آمريڪن  قونصل خاني اڳيان بم ڦاٽڻ  تي  ٻئي  ڏينهن  کان  سنگاپور وارن پنهنجيون پاڪستان  ڏانهن  اڏامون بند ڪري ڇڏيون ۽  مون 
		کي ملائيشيا  جي  هوائي ڪمپني ذريعي  ملائيشيا  اچڻو پيو.  هاڻ  جيئن  ته  ان  ڳالهه  کي  مهيني  کان  مٿي  ٿي  چڪو هو،  سو 
		مون سمجهيو ته سنگاپور وارن ڪراچي  سروس وري شروع ڪري ورتي هوندي.  آئون 
		سنگاپور ايئر لائنز جي  ڪوالالمپور آفيس  ۾  پهتس،  ٽڪيٽن  جي  ڊيسڪ  تي  ويٺل ملائيشيا  جي  ملئي  ڇوڪريءَ ڀر ۾ ويٺل سنگارپور جي چيني  ڇوڪريءَ کان ٿورو پاسيرو ٿي مون کي رازداريءَ واري لهجي ۾ سرٻاٽ  ڪيو:  ”وڏا لاهه آهن  هي  سنگاپوري.  سنگاپور ۾ رهندڙ ملئي مسلمانن جي ته ٽڪو به نٿو هلي،  باقي  سنگاپور جا چيني  هر  ڳالهه  ۾  مسلمانن  خلاف  آهيون.  انهن  جي  طرفداري  اتي  جا  رهندڙ  انڊين  به  ڪن  ٿا.  هاڻ  هنگاما  ۽  بم  ڪٿي  نه  پيا  ڦاٽن،  هنن  کي  مڙيئي  بهانو ٿي کتو پاڪستان  وارن کان پري  ٿيڻ  جو.“  دل  ۾  سوچيم  ته  سچ  ٿي  چوي.  11 سيپٽمبر  جي  حادثي  بعد  جن  ڪيو (يعني عربن) انهن سان ته هي سنگاپوري رکو نٿا ٿين،  جو هو پئسي  وارا آهن.  انهن  جي  اچڻ  سان  سنگاپور ناڻو ٿو ڪمائي،  باقي  پاڪستانين  لاءِ  سختي  ڪري  ڇڏي  اٿن،  جو 
		هو غريب ۽  سياسي  ۽  سفارتي  طرح  ڪمزور آهن.  ايتري  قدر  جو 
		انهن يورپي  بحري  جهازن  کي  به  بندرگاهه  ۾  نٿا  اچڻ  ڏين،  جن  تي  فقط  هڪ  يا  ٻه  پاڪستاني  آفيسر  يا  خلاصي  آهن.  نتيجي  ۾  ڪيترن  يورپي  جهازن  جي  مالڪن  پاڪستانين  کي  پنهنجي  جهازن  تي  نوڪري ڏيڻ بند ڪري ڇڏي آهي،  جو 
		پاڪستانين  جي  هجڻ  ڪري  هنن  جي  جهازن  کي  سنگاپور جهڙن بندرگاهن ۾ مسئلو ٿو ٿئي.  ٻين  لفظن  ۾  سنگاپور وارن پاڪستان  سان  خبر  ناهي  ڪهڙي  دشمني  پارڻ  لاءِ  هڪ  ڌڪ  سان  ٻه  وار 
		ڪيا آهن. ملائيشيا  جي  هر  هوٽل  جي  هر  هڪ  ڪمري  ۾  قبلي  جو رخ ڏيکارڻ خاطر  ڇت  تي  تير  جو 
		نشانو ٺهيل آهي،  جنهن  جي  ڀرسان  عربي  صورتخطيءَ ۾ ”قبله“ لکيل آهي،  ته جيئن  ڪو 
		مسلمان ڪمري ۾ نماز  پڙهڻ  چاهي  ته  ان  تير  واري طرف  منهن  ڪري  نماز  پڙهي.  ڪيترين  هوٽلن  ۾  هوٽل  جي  هڪ  ڪمري  کي  مسجد  طور 
		رکيو ويو آهي،  جيئن  هوٽل  ۾  رهندڙ  مهمان  جماعت  سان  نماز  پڙهي  سگهن.  اهڙي  ننڍڙي  مسجد  کي  ملائيشيا  ۾ (سورائو) 
		سڏين ٿا. جاپان  جي  هوٽلن  وانگر،  جتي  هر  ڪمري  ۾  ٻڌ  ڌرم  جو ڪتاب رکيل هوندو آهي،  هتي  قرآن  مجيد  رکيل  آهي.  ڪوالالمپور جي جنهن چيني  مالڪ  جي  هوٽل  ۾  آئون ٽڪيو هوس،  ان  جي  ڪمري  ۾  ٻڌمت  جو 
		ڪتاب پڻ  رکيل  هو.  قرآن  مجيد  جو 
		ڇاپو ايڏو ننڍڙو هو،  جو (عينڪ)  پائڻ  سان  به  پڙهڻ  ۾ ٿي  پئدا  ٿيو.  منهنجي  خيال  ۾  اهڙن  هنڌن  تي،  جتي  مهمان  مختصر  عرصي  لاءِ  رهي  ٿو،  قرآن  مجيد  جو 
		ٽيهه  سيپارو رکڻ بدران هڪ سيپاري  جي  وڏي ڪاپي  تفسير  سان  رکڻ  وڌيڪ بهتر ٿيندو،  جيئن  ماڻهو ان کي معنيٰ  ۽  سمجهاڻين  سان  پڙهي  قرآن  مجيد  جي  عظمت  کان  صحيح  طرح  واقف ٿي سگهن.  هوٽلن  هڪ  اهڙي  جاءِ  آهي،  جتي  ماڻهو ڪڏهن ڪڏهن واندو ويٺو آهي،  هو 
		اڪيلائي محسوس ڪري ٿو ۽  انهن  ڳالهيون مان جان ڇڏائڻ لاءِ  هو 
		ڪجهه پڙهڻ  چاهي  ٿو.  هونئن عام زندگيءَ ۾ پنهنجي  گهر  ۾  روزمره  جي  ڪمن  ۽  ٻارن  ۾  جيڪو مصروف رهي اخبار به نٿو پڙهي  سگهي،  ان  کي  هوٽل  ۾  دل  جمعي  سان  پڙهڻ  جو 
		موقعو ملي ٿو.  مون به جاپان  ۾  ۽  خاص  ڪر  ي  ناروي ۽  فنلئنڊ  پاسي  جي  ملڪن  ۾،  جتي  سخت  سيءَ ڪري ٻاهر  به  نڪرڻ  نه  پئي  ٿيو 
		۽  انگريزيءَ ۾ ڪو ڪتاب پڙهڻ  لاءِ  نٿي  مليو،  ته  هوٽل  جي  ڪمري  ۾  رکيل  ٻڌ  ڌرم  جو 
		ڪتاب ۽  بائيبل  کڻي  پڙهي  ٿي. "
27,http://www.thekawish.com/Articles1/Altaf%20Shaikh/2004/2004/26%20Jun%2004.htm,"هوٽل  جي  زندگي  ۽  سِکن  جو راڳ  ڇنڇر  26جون 2004ع منهنجو 
		دوست ڪئپٽن  جنهن  شهر  ۾  آهي،  ان  کان  ملاڪا  رياست  جو اهم ۽  گاديءَ وارو شهر  ”ملاڪا“  چاليهه  ميل  کن  پري  آهي.  آئون پنهنجي  دوست جو گهر ڇڏي ٻن  ٽن  ڏينهن  لاءِ  ملاڪا  جي  هڪ  هوٽل  سيما  بوڪ ۾ اچي  رهيس.  منهنجي  دوست گهڻو ئي چيو ۽  ڏک  جو اظهار ڪيو ته آئون سندس گهر ڇڏي هوٽل  ۾  نه  وڃي رهان.  ”لڳي  ٿو ته توکي اسان جي گهر ۾ ٻارن  جي  گوڙ گهمسان ڪري تڪليف رسي آهي،  يا  ماني  ٽڪي  پسند  نه  آهي.“ حقيقت  اها  هئي  ته  منهنجي  ڪئپٽن  دوست ۽  ان  جي  سڄي  فئملي  منهنجو ايڏو خيال ٿي رکيو،  جو مون کي اهو تائيم نٿي مليو،  جنهن  ۾  آئون ڪجهه پنهنجي  مرضيءَ سان ڪري سگهان.  مون اڪيلائيءَ ۾ ويهي گذريل هفتي ڏيڍ بابت سوچي  سفر  نامي  لاءِ  ڪجهه لکڻ  چاهيون ٿي،  ڪجهه  واڪ ڪرڻ چاهي  ٿي،  ڪجهه  ننڊ  ڪرڻ  چاهي  ٿي  ۽  ڪجهه ٿي  رهڻ  چاهيو ٿي.  منهنجو دوست ۽  ان  جا  گهر  وارا هر ويلي تي ڳرا ڳرا کاڌا تيار ڪري رهيا هئا،  صبح  کان  وٺي رات جو دير تائين هڪ هنڌ کان ٻئي  هنڌ  گهمڻ  لاءِ  وٺي هليا ٿي.  زال  مڙس  تي  ٺهيو پر  ٻار  به  هر  وقت خدمت ۾ رهيا ٿي،  ڪڏهن  ڪا  شئي  اچيو ڏيکارين،  ڪڏهن  ڪا  کائڻ  جي  شئي  کڻيو اچن،  ”انڪل  مڪن  اني، انڪل  منيوم اني“ (انڪل هي کاءُ،  انڪل  هي  پيءُ).  وڏن ٻارن  کي  ته  سوئيڊن ۽  ملائيشيا  ۾  اسان  جي  پاڙي  ۾  گذاريل  ڏينهن  ياد  هئا،  ننڍن  کي  هر  وقت منهنجو دوست ڪئپٽن  ۽  سندس  گهر  واري عائشه  اهو ٻڌائيندي  رهي  ٿي  ته  سئيڊن  ۾  توهان هن انڪل جي گهر رهندا هئا،  بيمار  ٿي  پوندا هئا ته سئيڊن جي برفباري ۽  ٿڌ  ۾  هن  انڪل  جي  ڌيءَ مارئي ۽  زال  توهان کي اسپتال  کڻي  وينديون هيون ۽  توهان کي کارائينديون پيئارينديون هيون.  اهو ٻڌي  جاڙا  (جيڪي  هاڻ  مچي  مڙس  ٿي  پيا  هئا،  پر  سئيڊن  ۾  ٻن  سالن  جا  مس  هئا  ۽  ڪمزور هجڻ ڪري هر وقت بيمار رهندا هئا) مون کي تعجب مان ڏسندا رهيا ٿي. ملاڪا  جي  بس  اسٽاپ  تي  ٻن  ٽن  هوٽلن  جو جائزو ورتم.  ڪنهن  زماني  ۾  جڏهن  هي  نئون بس اسٽاپ  ٺهيو هو ته هي هوٽلون پڻ  ٺهيون هيون.  6  ست  ماڙ  هي  هوٽلون،  ملاڪا  نديءَ جي ڪناري تي هجڻ ڪري انهن جي درين مان نظارو ڏسڻ وٽان  آهي.  انهن  ۾  آئون پهرين  به  رهي  چڪو هوس پر  هاڻ  انهن  هوٽلن  ۾  رسيپشن  ۽  ڪمرن  جو خراب حال ڏسي ۽  هيڏانهن  هوڏانهن ڏوهاري قسم جي ماڻهن کي هلندو ڏسي سمجهي ويس ته جيتوڻيڪ هن ملڪ ۾ 
		قانون جو ”بول بالا“ آهي  پر  تڏهن  به  ترقي  ۽  پئسي  هتي  جي  ڪن  ڪن  ڪنڊن  ۾  برائيون آنديون آهن.  هوٽلن  جي  اردگرد  ”ڊسڪوٿي“ ڪلب،  بار،  مساج  گهر  ۽  رستن  تي  هلندڙ  ”ايجنٽ“  ان  جو ثبوت ڏئي رهيا هئا.  گڏ  آيل  ڊرائيور فوزي  کي  چيم  ته  هتان  هل  ته  ٻئي  هنڌ  هلون.  فائيواسٽار  ”هوٽل  رامادا“  واري روڊ تي ”وسما“ جهڙيون ڪيتريون ئي ننڍيون ۽  ايئرڪنڊيشن  هوٽلون آهن،  جن  ۾  پڻ  رهي  چڪو هوس پر  انهن  جي  حالت  به  خراب  هئي.  بهرحال  شهر  کان  ٻاهر  هڪ  نئين  ٺهيل  هوٽل  سيمابوڪ وٽ  گاڏي  بيهاريم  ۽  فوزي  کي  چيم  ته  مسواڙ پڇي  اچ.  ”ٽن  ڏينهن  جا  هڪ  سئو رنگٽ  (ڏيڍ  هزار  رپيا  کن)  چون ٿا ۽  نيرن  به  ان  ۾  آهي“  فوزي  ٻڌايو.  فوزي  کي  موڪل ڏئي سامان جو ٿيلهو کڻي رسيپشن  تي  پاسپورٽ  ۽  0 5  رنگٽ  ائڊوانس ڏئي ڪمري جي چاٻي  وٺي ڪمري ڀيڙو اچي  ٿيس.  هوٽل  کي  ٺهي  اڃا  سال  به  نه  ٿيو هو،  هر  شيءَ اعليٰ  قسم  جي  هئي.  ايئرڪنڊيشن،  ٽيليفون،  باٿ  روم ۽  ٿڌي  سان  گڏ  گرم  پاڻي،  ٽي  وي،  ريفريجريٽر،  چانهه  ٺاهڻ  لاءِ  گرم  فلاسڪ  ۽  سڀ  کان  وڏي ڳالهه لکڻ پڙهڻ  لاءِ  ٽيبل  ۽  ڪرسي  هئي.  هن  هوٽل  ۾  ٽي  ڏينهن  مون سڀ کان گهڻو آرام  ڪيو ۽  سڀ  کان  گهڻو لکيو،  ڪو ڊسٽرب  ڪرڻ  وارو نه هو.  جيتوڻيڪ پهرئين  ڏينهن  اهڙي  بدمزدگي  ٿي،  جو هوٽل  ڇڏڻ  وارو هوس.  سامان  رکي  وهنجي ڪجهه دير لکي ليٽيس  ته  ننڊ  اچي  وئي،  ڪيترن  ڏينهن  کان  ننڊ  پوري نه پئي  ٿي  ۽  هڪ  اهو به سبب هو جو پئسا  خرچ  ڪري  هن  قسم  جي  خاموش  ۽  صاف  سٿري  هوٽل  ۾  اچي  رهيو هوس.  پر  اڃا  اڌ  ڪلاڪ  کن  مس  ستو هوندس ته ڪمري کان ٻاهر  دانهن  ڪوڪن تي اک کلي وئي ۽  ليٽي  ليٽي  اڃا  حالتن  جو جائزو وٺي رهيو هوس ته منهنجي ڪمري جي در تي ڪنهن زور سان مڪ هڻي رڙ 
		ڪئي.  سمجهه  ۾  نه  آيو ته در کولي ڏسان ته ڪير آهي  يا  هيٺ  رسيپشن  تي  فون ڪريان.  منهنجو ڪمرو چوٿين ماڙ تي هو.  مون بستري تان ٽپ  ڏئي  در  کولڻ لاءِ  چاٻيءَ کي گهمايو.  چاٻي  ۽  در  جي  هئنڊل  گهمڻ  جي  آواز  تي  ٻاهر  بيٺل  همراهه  جي  ڊوڙڻ جو آواز  آيو.  مون يڪدم در کولي ٻاهر  ڏٺو،  چڊين  ۽  گنجين  ۾  ٻه  سک  ڇوڪرا اڳتي مڙي ڏاڪڻ ذريعي هيٺ ڀڄي  ويا.  آئون به ٻه  ٻه  ڏاڪا  هڪ  ئي  وقت ٽپندو هيٺ ٽئين  فلور تي پهتس،  جتي  پنج  ڇوڪرا ٻيا  به  بيٺا  هئا،  جن  سان  مٿيان  ٻه  ڇوڪرا ملي هڪ ٿي ويا ۽  هاڻ  اهو ڇوڪرو سڃاڻڻ ڏکيو هو،  جيڪو منهنجي در تي مڪ هڻي هيٺ ڀڳو هو،  جو سک مڙيئي هڪ مهانڊا.  ”هي  سٺي  ڳالهه  ته  نه  آهي  جو توهان ٻين  کي  ڊسٽرب  ڪريو ٿا“.  مون ملئي زبان  ۾  سڀني  کي  چيو.  ”انڪل  آئون ڪو نه هوس،  آئون ته هتي ئي بيٺو هوس.“  انهن  مان  هڪ  چيو ۽  مون کان کل نڪري وئي،  ته  هونئن مون کي خبر نه پوي ها پر  هاڻ  پنهنجي  بيوقوفيءَ ۾ ٻڌائي  وئين ته تون ئي آهين  ۽  آئون به هاڻ پهلوان ٿي ويس.  ”مون توکي سڃاتو آهي،  تون ئي هئين.“  مون کيس چيو.  ”انڪل  معافڪن  سايا.“ هن  يڪدم  معافي  گهري  ۽  مون هاڻ دوستاڻي لهجي ۾ کانئن پڇيو ته هو ڪٿان آيا  آهن.  ”اسان  جوهور بارو کان هتي ”آل  انٽر  اسٽيٽ  سک  هاڪي  مئچ“  کيڏڻ  آيا  آهيون“ هنن ٻڌايو.  هو سڀ فرسٽ  ييئر  ۽  انٽر  جا  شاگرد  هئا.  ٻئي  ڏينهن  نيرن  تي  سندن  ٽيچر  به  مليو.  ملائيشيا  ۾  پٺاڻن  ۽  پنجابين  وانگر سک به جتي ڪٿي ملندا.  هنن  جا  ملائيشيا  جي  هر  وڏي شهر  ۾  گوردوارا آهن.  ملاڪا  ۾  به  هن  جو تمام وڏو گوردوارو آهي. سک  ڳائڻ  وڄائڻ،  نچڻ  ٽپڻ  ۽  راندين  جا  شوقين آهن  ۽  هو ان قسم جون مئچون ۽  ٽورنامينٽون جتي ڪٿي ڪندا رهن ٿا.  هو طبيعت  ۾  خوش  مزاج  هجڻ  کان  علاوه پٺاڻن  وانگر محنتي آهن  ۽  جتي  رهن  ٿا  اتي  جي  مڪاني  ماڻهن  جي  مدد  ڪن  ٿا.  اهو ئي سبب آهي  جو ملائيشيا  جي  حڪومت هنن کي عزت  جي  نگاهه  سان  ڏسي  ٿي.  سک  ڏوهن ۽  غلط  ڪمن  ۾  ملوث نٿا ٿين.  سک  محنت  مزدوري ڪري ڌنڌو واپار  ڪري،  سرڪاري  نوڪري ڪري يا فوجي ۽  چوڪيدار ٿي ملڪ جي خدمت هڪ طرف  ڪن  ٿا،  ته  ٻئي  طرف  ڪمايل  پئسو عياشيءَ ۾ وڃائڻ بدران سادگيءَ ۾ رهي پئسي  کي  بچائي  پنهنجي  ۽  پنهنجي  خاندان  جي  خوشحالي  آڻين  ٿا.  سکن  لاءِ  ملائيشيا  ۾  مشهور آهي  (بلڪ  هڪ  راڳ  به  ٺهيل  آهي)  ته  سکن  جو بار غريب هوندو ته به ننڍي هوندي کان ٻڪريون چارڻ  جهڙو ڪم ڪري به ڪجهه نه ڪجهه پئسو بچائيندو ۽  جيئن  جيئن  وڏو ٿيندو ويندو،  پئسي  مان  پئسو ٺاهيندو ويندو.  سکن  بابت  ان  مشهور راڳ جو عنوان آهي،  ”ڪيچي  ڪيچي  ليمبو جاگا“ يعني ننڍو ننڍو آهي  ته  ڍڳيون سنڀالي ٿو،  يعني  چاري  ٿو .  ان  راڳ  جا  ڪجهه  شعر  هن  ريت  آهن: ”(سک) 
		ننڍو آهي  ته  ڍڳيون چاري  ٿو وڏو ٿيڻ 
		تي فوج ۾ سپاهي  ٿئي  ٿو هڪ  رائيفل  ٻه  گوليون (هن جي زندگي  آهي) ننڍو 
		آهي  ته  ڍڳيون چاري  ٿو.“ "
28,http://www.thekawish.com/Articles1/Altaf%20Shaikh/2004/2004/10%20Jan%2004.htm,"ايوارڊ 
		لاءِ  حڪومت جي اجازت!  ڇنڇر  10 جنوري 2004ع ملائيشيا  وڃڻ جي ويزا  لاءِ  مون هڪ دعوت ۾ فرخ حميد رضويءَ سان ڳالهه ڪئي،  تنهن  چيو ته جڏهن پروگرام ٺهي ته هن وٽ  اچان،  داتڪ  فرخ  گذريل  ويهه پنجويهه سالن کان ملائيشيا  جو ڪراچيءَ لاءِ  آنرري  قونصلر آهي.  ان  کان  علاوه اسلام آباد  ۾  ملائيشيا  جي  سفير  سوفيان احمد سان پڻ  ڳالهه  ڪيم،  جيئن  بنا  ڪنهن  جي  اسپانسر  ڪرڻ  جي  مون کي ائين ئي ويزا  ملي  وڃي،  ڇو جو منهنجي خيال ۾ اها وڏي خواري آهي  جو ملائيشيا  ۾  رهندڙ  پنهنجن  دوستن يا شاگردن  کي  خط  لکندو وتان ته ٻيلي  مون کي توهان جي ملڪ ۾ اچڻ  جي  اجازت  وٺرائي ڏيو.  اڄ  کان  فقط  چوٿو صدي کن اڳ اهو حال هو جو ملائيشيا  وارن اسان پاڪستانين  کي  پنهنجي  ملڪ  ۾  اچڻ  لاءِ  پئي  منٿون ڪيون ته پاڪستان  جا  پروفيسرو،  انجنيئرو،  سرجنو،  سائنسدانو!  مهرباني  ڪري  اسان  جي  ملڪ  ۾  اچي  اسان  جي  نوجوانن کي تعليم ڏيو،  تربيت  ڏيو،  علم  ڏيو...  وغيره وغيره ۽  هاڻ  اهو حال ٿي ويو آهي  جو اسان پاڪستاني  سڀني  جي  اک  ۾  ڪک  ٿي  پيا  آهيون، هر  ڪو اسان کي پري  پيو رکي،  اسان  جي  اچڻ  سان  ڄڻ  سندن  ملڪ  ۾  ڀونچال  اچي  ويندو. اڳي  ائين  هياس،  جو پنهونءَ ڌوتم ڪپڙا هاڻ  ائين  ٿياس،  جو جت نه نينم پاڻ سان ٽڪيٽ  وٺڻ مهل منهنجو پاسپورٽ  ڏسي  ٽريول ايجنٽ  چيو ته،  ”ڪنهن  قونصلر يا سفير کي ويزا  لاءِ  چوڻ جي ضرورت ئي نه آهي،  توهان کي نارمل پروسيجر ۾ ويزا  ملي  ويندي“ ۽  پوءِ  هن  هفتي  بعد  جڏهن  مون کي پاسپورٽ  واپس  ڪيو،  ته  ان  تي  هڪ  مهيني  بدران  ٽن  مهينن  جي  ويزا  لڳل  هئي  ۽  هڪ  ويزا  بدران لڳل  هئي،  يعني  مرضيءَ سان ڪيترا دفعا به اچي  وڃي سگهان ٿو. ”هي  ڀلا  ڪرشمو ڪيئن ٿيو؟“  مون ٽريول ايجنٽ  کان  پڇيو. ”ان  ڪري،  جو توهان جي پراڻي  پاسپورٽ  تي  ناروي،  سئيڊن،  انگلينڊ،  سعودي عرب ۽  ڊئنمارڪ  جهڙن  ملڪن  جون ويزائون ڏسي هنن سوچيو هوندو ته هي چڱو ماڻهو آهي،  تڏهن  ته  ٻين  ملڪن  به  کيس  اچڻ  ڏنو آهي  ۽  جيڪو سئيڊن ۽  ناروي جهڙن ملڪن مان موٽي  آيو،  سو ملائيشيا  ۾  هرگز  لڪڻ  جي  نه  ڪندو،  جنهن  کان  اسين  پاڪستاني  دنيا  ۾  مشهور،  بلڪه  بدنام  ٿيندا  وڃون.“  ٽريول ايجنٽ  ٻڌايو. مونکي 
		ويزا  ۽  ملائيشيا  ۾  ملندڙ  ان  قسم  جي  وڌيڪ سهوليتن جو سبب پي  جي  ڪي  ايوارڊ به آهي،  جيڪو مون کي 1989ع  ۾  ملائيشيا  جي  حڪومت طرفان  هنن  جي  نيول اڪيڊمي سيٽ  اپ  ڪرڻ  ۽  وڏي عرصي لاءِ  رهڻ  ۽  ملائيشيا  کي  دنيا  سان  متعارف  ڪرائڻ  لاءِ  اتي  جي  اخبارن  ۾  لکڻ  ڪري  مليو هو.  بلڪه  پي  جي  ڪي  ايوارڊ جو ميڊل ته تڏهن ئي سندن قومي ڏينهن واري فنڪشن  تي  مليو هو ۽  سرٽيفڪيٽ  هاڻ  وٺڻ لاءِ  ملائيشيا  آيو هوس،  جيڪو ملاڪا رياست جي چيف  منسٽر  يا  گورنر کي ڏيڻو هو. ملائيشيا  ۾  ملڪ  جي  بادشاهه  ۽  حڪومت طرفان  ڪجهه  انعام  ۽  ايوارڊ رکيل آهن،  جيڪي  انهن  ماڻهن  کي  ڏنا  وڃن ٿا،  جيڪي  ملڪ  ۽  ان  جي  عوام لاءِ  ڪا  خاص  خدمت  سر  انجام  ڏين  يا  ڪنهن  نموني سائنسي،  تعليمي،  زرعي  يا  ڪنهن  ٻئي  ميدان  ۾  اهڙي  ڪارڪردگي  ڏيکارين،  جنهن  سان  ملڪ  جو ڀلو ٿئي،  ملڪ  جو نالو ٿئي،  ماڻهن  جي  خوشحالي  ٿئي.  انهن  ايوارڊن جي حقدارن مان هڪ ايوارڊ پي  جي  ڪي  لاءِ  منهنجو نالو به چونڊيو ويو هو. پي  جي  ڪي  ملئي  لفظ  جو شارٽ  فارم  آهي.  انعام  (ايوارڊ) جي چونڊ بلڪل راز  ۾  رکي  ويندي آهي.  انعام  ورهائجڻ واري تاريخ ۾ هفتو کن هو ته ٻين  وانگر صوبي جي چيف  سيڪريٽريءَ گهرائي مون کي به ٻڌايو ۽  ايوارڊ وٺڻ جي پرئڪٽس  لاءِ  روزانو اچڻ  لاءِ  چيو.  ايوارڊ وٺندڙن ۾ ٻيا  سڀ  ملائيشيا  جا  مقامي  ماڻهو هئا،  جن  کي  سندن  قومي لباس (پتلون ٽائيپ  پجامو،  بشرٽ  ٽائيپ  قميص  ۽  بيلٽ  مٿان  اوچي  ڪپڙي  جو پوتڙو،  جيڪو ڊيگهه ۾ گوڏن تائين ٿئي) پائي  اچڻ  لاءِ  چيو ويو.  ڌارين  ۾  فقط  آئون هوس،  سو مون کي ٽائي  سوٽ  پائي  اچڻ  لاءِ  چيو ويو.  سواءِ  پنهنجي  سفارتخاني  جي  ٻي  ڪنهن  سان  ايوارڊ ملڻ جي ڳالهه ڪرڻ لاءِ  مون کي جهليو ويو. ان رات 
		ڪوالالمپور فون ڪري ارشاد  عباسي  (ڊاڪٽر  تنوير عباسيءَ جو ڀاءُ) کي اها خبر بڌايم ته اڳتي سفير صاحب کي ٻڌائي.  هونءَ به تڏهوڪو سفير عظمت حسين ۽  ان  بعد  آيل  بختيار  احمد  مون کي هميشه  همت  ڏياريندا  رهيا  ٿي  ته،  ”توڙي کڻي پگهار  گهٽ  آهي،  ڪم  گهڻو آهي  ۽  نوڪريءَ واري جاءِ  شهر  کان  تمام  پري  هڪ  خاموش  ٻيٽ  نما  هنڌ  تي  آهي،  پر  پنهنجي  ملڪ  جي  ناموس خاطر  اتي  لڳو رهجانءِ،  ڇو جو انهن ڳالهين  جي  ڪري  هنن  جا  پنهنجا  ملائيشيائي  به  اتي  نوڪري ڪرڻ کان ڀڄن  ٿا.“  ۽  هاڻ  جڏهن  ڪو ايوارڊ ملي رهيو هو ته کين اطلاع  ڪرڻ  ضروري هو.  ارشاد  عباسي  انهن  ڏينهن  ۾  ملائيشيا  ۾  پاڪستاني  سفارتخاني  ۾  انفارميشن  سيڪريٽري  هو ۽  ان  کان  اڳ  هو ٽي  چار  سال  جڪارتا  (انڊونيشيا)  ۾  به  رهي  آيو هو. ارشاد  مٿين  خبر  ٻڌي  خوش  ٿيو ۽  چيائين  ته  ان  فنڪشن  ۾  اسين  ايمبسيءَ وارا به ا ينداسين.  مون کي ملندڙ اهو ايوارڊ هن کان اڳ جن کي مليل آهي،  انهن  مان  هڪ  ملاڪا  جو سرجن آهي،  جنهن  اهو ايوارڊ ملڻ بعد پنهنجي  وزيٽنگ  ڪارڊ  تان  ٻيون سڀ جهڙيون ڊگريون هٽائي  فقط  لکرائي  ڇڏيو هو ۽  منهنجي  پڇڻ  تي  هن  ٻڌايو هو:  ”ملائيشيا  ۾  انهن  سڀني  ڊگرين  کان  وڌيڪ فقط  پي  جي  ڪي  لکائڻ  ڪافي  آهي.“  ۽  هاڻ  اهو ايوارڊ مون کي ملي رهيو هو.  سو ظاهر آهي  آئون پرديسي  ته  ڪپڙن  ۾  ئي  نه  پئي  ماپيس  ۽  ٻئي  ڏينهن  صبح  جو آفيس  جي  ورانڊي ۾ ۽  شام  جو پنهنجي  پاڙي  ۾،  ملئي  ماڻهن  جي  گهرن  اڳيان  بلبلن  وانگر سيٽيون وڄائيندو رهيس.  اڳي  هن  ملڪ  ۾  پکين  جي  چين  چين  ۽  جيتن  جي  چرِ  چرِ  گهڻي،  ويتر آئون به شروع ٿي ويو هوس.  ماڻهن  ضرور سوچيو هوندو ته هن کي ڇا ٿي ويو آهي  ۽  مون کي جهل هجڻ ڪري کين آئون انهن سيٽين  وڄائڻ  جو سبب ٻڌائي  نٿي  سگهيس.  پاڻهي  پنجن  ڏينهن  بعد،  فنڪشن  واري ڏينهن کان هڪ ڏينهن اڳ اخبار ۽  ٽي  وي ذريعي معلوم ٿيندن. ٽئين  ڏينهن  آفيس  ۾  ڪوالالمپور کان ارشاد  عباسيءَ جو فون آيو ته،  ”ابا  اهو ايوارڊ ته توکي نه ملي سگهندو“ ۽  پوءِ  هن  ٻڌايو ته پنهنجي  ملڪ  جي  قانون مطابق  ايوارڊ ڏيڻ لاءِ  اجازت  وٺڻي پوندي آهي.  ”ملائيشيا  وارن کي پهرين  پاڪستان  حڪومت کان موڪل وٺڻ کپي  ۽  هاڻ  ته  ڏينهن  به  ٿورا وڃي بچيا  آهن.  بهرحال  تون کين ان بابت آگاهه  ڪر  ۽  ايوارڊ ڏين ته به نه وٺجانءِ.“  هن  ٻڌايو. ”ادا  مهرباني.  آهي  ته  ظلم  پر  آئون هينئر ئي سيٽيون وڄائڻ  بند  ٿو ڪريان.  ٿوري دير بعد اسان واري صوبي (رياست) جي چيف  منسٽر  کي  به  فون ڪري ان جو اطلاع  ڪريان  ٿو،  پڪ  اٿم  ته  هو ۽  هن  جي  سيڪريٽريٽ  به  ٺري  پوندا.“  مون وراڻيومانس. ”يار  پاڻ  واري سفير کي به ڏاڍو ڏک آهي  ته  مس  مس  فارينر  کي  ايوارڊ مليو آهي،  سو به هڪ پاڪستانيءَ کي.  ڇا  ڪجي  قانون قانون آهي.“  ارشاد  ٻڌايو. ٿوري 
		دير کان پوءِ  چيف  منسٽر  مسٽر  رحيم  تامبي  وٽ  ويس،  جنهن  سان  منهنجا  دوستن وارا تعلقات هئا.  هن  کي  به  تعجب  لڳو ۽  اهو هن کي عجيب لڳو ته ايوارڊ سان گڏ اجازت  به  وٺجي.  هن  ته  اميد  پئي  رکي  ته  پاڪستان  حڪومت جو ڪو نمائندو خوش  ٿي  مهربانيءَ جو فون ڪندو.  بهرحال  مون ٻڌايومانس ته ٻي  صورت ۾ منهنجي لاءِ  ڪا  چوائس ناهي. ملاڪا 
		جي گورنر ۽  وزير  اعليٰ  شايد  چاهيو ٿي ته اهو ايوارڊ مون کي ملي ئي ملي.  هنن  اسان  جي  سفارتخاني  جي  معرفت  پاڪستان  حڪومت سان رابطو ڪيو ۽  ڪارروائي هلندي رهي.  آخر  ايوارڊن جو اعلان ٿيڻ کان هڪ ڏينهن اڳ مون کي سفير صاحب اها خوشخبري  ٻڌائي  ته  جيتوڻيڪ اسلام آباد  کان  لکت  ۾  اجازت  نامو نه آيو آهي  پر  اصولن هنن ”او ڪي“ جو سگنل ڏنو آهي  ۽  اسان  ايمبسيءَ طرفان  ملائيشيا  حڪومت کي لکت ۾ موڪلي رهيا آهيون.  منجهند  ڌاري  مون کي ايوارڊ ورهائڻ واري ڪميٽيءَ طرفان  به  فون اچي  ويو ته اجازت  ملڻ  تي  تنهنجو نالو پڻ  انائونس ڪري رهيا آهيون ۽  سڀاڻي  ايوارڊ تقريب ۾ پهچي  وڃ. سوني 
		ميڊل جي صورت ۾ ايوارڊ ان ڏينهن ملي ويو هو،  باقي  سونهري ۽  ڪارن  اکرن  سان  لکيل  سرٽيفڪيٽ،  جيڪو ٻانهن  جيڏو ڊگهو ٿئي،  اهو سال ڏيڍ کان پوءِ  ملي  ٿو ۽  تيستائين  آئون ملائيشيا  ڇڏي  چڪو هوس ۽  هاڻ  ٻارهن  سالن  بعد  اهو وٺڻ لاءِ  ملائيشيا  پهتو هوس.  ملاڪا  جا  وزير  اعليٰ  بدلبا  رهيا  پر  وزير  اعليٰ  جي  پرائيويٽ  سيڪريٽري  اڃان  تائين  مس  زيتون نالي ملئي خاتون آهي.  وچ  ۾  ملاڪا  رياست  جون سڀ آفيسون شهر  مان  شفٽ  ٿي  شهر  کان  ٿورو پر  ٻهرو هڪ خوبصورت هنڌ تي ٺاهيون ويون،  ته  مس  زيتون لکيو هو ته،  ”سڀ  آفيسون،  فائيل،  فرنيچر  ۽  ڪاغذ  پٽ،  تنهنجي  سرٽيفڪيٽ  سميت  کڻي  نئين  هنڌ  تي  آيا  آهيون.  ملائيشيا  جڏهن  به  اچين  ته  پنهنجو هي سرٽيفڪيٽ  هتان  چيف  سيڪريٽريءَ کان وٺي وڃجانءِ “ مس  زيتون جو احوال هاڻ ٻئي  ڪالم  ۾  ئي  ڪنداسين. "
29,http://www.thekawish.com/Articles1/Altaf%20Shaikh/2004/2004/18%20Jan%2004.htm,"ڪنهن  مثال  جي  ضرورت ناهي  آچر 18  جنوري 2004ع وزير  اعليٰ  جي  سيڪريٽري  مس  زيتون سان منهنجي ملاقات اڄ  کان  ويهه سال اڳ 1983ع  ۾  ٿي  هئي،  جڏهن  هوءَ 25  سالن  جي  هئي.  انهن  ڏينهن  ۾  سرڪاري  نوڪرين ۾ ملئي ڇوڪريون،  خاص  ڪري  ڳوٺن جون گهٽ  هيون.  هيءَ انهن چند  ڇوڪرين مان هڪ هئي،  جنهن  تعليم  حاصل  ڪرڻ  کان  پوءِ  سرڪاري  نوڪري شروع ڪئي.  سٺي  انگريزي  اچڻ  کان  علاوه هن کي مذهب جي به سٺي ڄاڻ  آهي.  پاڻ  اسڪول جي ڏينهن کان تودونگ(حجاب) ٻڌي  ٿي،  يعني  مٿو ڍڪي ٿي ۽  جبي  نموني جو عبايا پائي  ٿي.  منهنجو جڏهن ملائيشيا تي  پهريون ڪتاب ”مڪليءَ کان ملاڪا“ ڇپيو هو،  ته  اهو ڏسي ان جي ٽائيٽل  ڪور تي هن چڱو اعتراض  ڪيو هو،  ته  آرٽ  ورڪ ئي سهي پر  مون کي اها ڳالهه نٿي وڻي ته اسان جو ٽوئرزم  کاتو يا ڪو ڌاريو ملائيشيا  کي  دنيا  سان  متعارف  ڪرڻ  لاءِ  انگ  اگهاڙيون يا گهٽ  ڪپڙن  واريون ڇوڪريون ڏيکاري. ”آئندي  لاءِ  پبلشر  کي  خاص  تاڪيد  ڪندس  ته  ملئي  ڇوڪريءَ کي سندس قومي لباس باجو ڪرونگ( ۾  ڏيکاري  ۽  نه  ڪرانگ  باجو ۾.“ مون کيس ٿڌو ڪندي چيو هو.  ملئي  زبان  ۾  وڳي،  پوشاڪ،  ڊريس  کي  چئجي  ٿو ۽  باجو ڪرونگ ملئي ڇوڪرين جي اها ڊريس آهي،  جنهن  ۾  قميص  ۽  گوڏ ڊگهي ٿئي ٿي ۽  سڄو جسم ڍڪيل رهي ٿو ۽  ڪرانگ  جي  معنيٰ  گهٽ  يا  مختصر  آهي.  ڪو چانهه  لاءِ  کنڊ  جو پڇي  ته  ان  کي  ”ڪرانگ  گولا“ چئي  سگهجي  ٿو،  يعني  گهٽ  کنڊ  يا  ”ڪرانگ  سُوسُو“ معني ٰگهٽ  کير،  اهڙي  طرح  ”ڪرانگ  باجو“ معنيٰ  گهٽ  ڪپڙا. ”مس  زيتون،  توکي مڙيئي هرو ڀرو جي مردن تي ڪاوڙ آهي.“  مون کلندي ڳالهه ختم ڪرڻ جي ڪوشش  ڪئي،  ڇو جو منهنجو ڪتاب  ڏسي چيف  منسٽر  ۽  ٻيا  تعريف  پيا  ڪن  ۽  هي  درويش  وري راڳ ٻيو کڻي بيهي رهي هئي ۽  جنهن  ڳالهه  جي  هنن  کي  سڌ  نه  سماءُ،  ان  ڏانهن  هن  پئي  هنن  جو ڌيان ڇڪايو.  هونئن ملئي ڇوڪريون ننڍي هوندي ئي شادي  ڪري  ڇڏينديون آهن،  پر  زيتون اڃا ڪنواري هئي.  هڪ  ڏينهن  مون ۽  منهنجي  زال  هن  کان  اهو سبب پڇيو،  ته  هن  ٻڌايو ته،  جيئن  ته  هن  جو پيءُ  گذاري  ويو آهي  ۽  هن  جي  ماءُ  جو هن کان علاوه ٻيو ڪو اولاد ناهي،  ان  ڪري  هوءَ شادي  نٿي  ڪرڻ  چاهي  ۽  پنهنجي  ماءُ  جي  خدمت  ڪرڻ  چاهي  ٿي. هڪ 
		ڏينهن مون کان سنجيدو ٿي پڇيو هئائين:  ”ڇا  هر  ڇوڪريءَ لاءِ  شادي  ضروري آهي؟“ ”سٺو 
		ساٿي ملي ته ضرور ڪجي،  جو ڏک درد ۾ ڀاءُ ۽  پيءُ  کان  وڌيڪ سٺو ساٿي مڙس آهي.“  مون چيو هئومانس. ”پر  آئون ته نوڪري به ڪريان ٿي.“  هن  وراڻيو هو. ”نه،  منهنجي  خيال  ۾  ته  اهو منطق  ڪو صحيح ناهي،  ائين  هجي  ها  ته  جاپان،  ڪوريا يا يورپ  جي  ملڪن  جي  ڪا  به  ڇوڪري شادي  نه  ڪري  ها،  جو اتي ته مرد وانگر هر عورت به نوڪري ڪري ٿي ۽  جيڪا  بيروزگار  آهي،  ان  کي  سرڪار  طرفان  ايترو سوشل  الائونس ملي ٿو،  جو هن جو هر ضروري خرچ  پکو،  رهائش  ۽  کاڌي  پيتي  کان  بجلي  ۽  گئس  جي  بل  جو پورائو ٿيو وڃي.“ ملئي 
		سوسائٽي  ۾  مرد  ڪافي  حد  تائين  سست  ۽  ٽوٽي  ثابت  ٿيا  آهن.  هو شاديءَ کان پوءِ  عورت تي وڌيڪ ڀاڙين ٿا،  ته  هوءَ گهر ٻار  هلائڻ  جو گهڻو بار کڻي ۽  ويتر جي ڇوڪري پئسي  واري يا نوڪري ڪندڙ آهي  ته  مرد  جي  ڪاهل  ٿيڻ  جا  وڌيڪ امڪان آهن.  ڳوٺن جا ملئي ڇوڪرا به وارا وڏا رکي تيل ڦليل ڪري پيا  هلندا،  پڙهڻ  ۽  نوڪريءَ کان ٻرو،  هر  وقت ان ڪوشش  ۾  هوندا ته ڪا نوڪريءَ واري يا پئسي  واري ملئي ڇوڪري ساڻن شادي  ڪري  سندن  زندگي  ڪري.  زيتون شايد  ان  خوف کان به شاديءَ جو نٿي سوچيو. هاڻي 
		جڏهن منهنجو ملاڪا وڃڻ ٿيو ته هڪ ڏينهن چيف  منسٽر  جي  نئين  آفيس  ۾  ويس.  ملاڪا  رياست  جو اڄڪلهه  وزير  اعليٰ  داتڪ  ويرا حاجي محمد علي بن محمد رستم آهي.  پاڻ  منهنجي  ڏينهن  ۾  به  سياست  ۾  هوندو هو ۽  خاص  ڪري  عيد  تي  ملائيشيا  ۾  ٿيندڙ  ”اوپن  هائوس“ ۾ سندس گهر وڃڻ ٿيندو هو.  ملائيشيا  ۾  عيد  تي  مسلمان  سياستدان  ۽  وڏا ماڻهو،  ڏياريءَ تي هندو ۽  ڪرسمس  ڊي  تي  عيسائي  وزير  ۽  اهم  بزنس  مين  ۽  ڪامورا گهر ۾ دعوت عام ڪن،  يعني  غريب  غربو،  عام  ۽  خاص  مائٽ،  دوست يا اڻ ڄاڻ  سندن  گهر  اچي  ان  همراهه  سان  ملي  به  سگهي  ٿو،  ته  وات به مٺو ڪر ي سگهي ٿو.  ان  قسم  جي  دعوت کي ”اوپن  هائوس دعوت“ سڏجي ٿو  ۽  گهڻو ڪري ٻه  ٽي  ڏينهن  اڳ  ان  دعوت جو اعلان اخبار ۾ ٿيندو آهي  ته  عيد  جي  پهرئين  ڏينهن  يا  ٻئي  ڏينهن  فلاڻي  فلاڻي  وزير  طرفان  اوپن  هائوس آهي،  سندن  گهرن  جي  ائڊريس  هيءَ آهي.  ملائيشيا  جو وزير  اعظم  (اڳوڻو) مهاتير به ڪنهن ڪنهن عيد تي اوپن  هائوس ڪندو آهي  ۽  هر  ماڻهوءَ کي هن سان ملڻ ۽  هٿ  ملائڻ  جو موقعو ملي ويندو آهي.  ايندڙ  مهمانن  جي  کاڌي  پيتي  يا  ٺلهي  شربت  ڪيڪ  بسڪيٽن  جو ڇا انتظام ٿيندو هوندو،  ان  جو اندازو توهان پاڻ  لڳائي  سگهو ٿا. ”ڪيئن 
		لڳي هيءَ نئين آفيس؟“  چيف  منسٽر  سان  ملڻ  کان  اڳ  سندس  سيڪريٽري  زيتون سان ملاقات ٿي،  ته  هن  يڪدم  سوال ڪيو. ”شهر  کان  ڏهه  ميل  پري  آفيس  ٺاهي  غريبن  جو سر وڃايو اٿوَ.“  حقيقت  اها  آهي  ته  هتي  ماڻهن  کي  ورلي ڪو چوڏهين چنڊ  آفيس  ۾  اچڻو پوي ٿو،  نه  ته  غريب  غربي  جو ڪم گهر ويٺي ٿيو وڃي.  جنهن  به  ڳالهه  لاءِ  توهان ڪريو ٿا يا درخواست ڏيو ٿا،  پوءِ  اها  چاهي  نوڪري هجي يا امپورٽ  ايڪسپورٽ  جي  پرمٽ،  زمين  جي  ڊوپلمينٽ  هجي  يا  ڪنهن  ڪارخاني  يا  فئڪٽري  کولڻ جي اجازت،  توهان وقت تي ٽئڪس  پياريندڙ  آهيو،  توهان وٽ  ان  سبجيڪٽ  ۾  ڊگري  آهي،  توهان کي گهربل ڪم جو تجربو ۽  ڪاغذ  پٽ  صحيح  آهن،  ته  توهان جو ڪم گهر ويٺي ٿي ويندو،  ڪنهن  آفيس  ۾  وڃڻ جي ضرورت ناهي،  ڪنهن  کان  سفارش  ڪرائڻ  جي  به  ضرورت ناهي.  پاسپورٽ،  ڪار  جي  رجسٽريشن  جا  پنا  يا  شناختي  ڪارڊ  هجي،  هر  شئي  توهان کي مقرر وقت اندر گهر جي ائڊريس تي پوسٽ  ذريعي  پهچي  وڃي ٿي،  آفيس  جا  چڪر  هڻڻ،  سرڪاري  ڪامورن جي اڳيان پويان ٿيڻ ۽  وڏن ماڻهن کان سفارشون ڪرائڻ ته اسان جهڙن ملڪن ۾ رواج ٿي ويو آهي. ”اهو 
		ٻڌاءِ  ته  30  تاريخ  تي  هتي  آهين؟“  مون کي خيالن ۾ گم ڏسي زيتون پڇيو. ”ها،  بلڪل  هتي  آهيان،  ان  تاريخ  تي  ڇا  ڪو ملاڪا ۾ قومي يا صوبائي فنڪشن  ٿي  رهيو آهي؟“  مون پڇيو. ”نه...“  زيتون کلڻ لڳي. ”آخر  ڪهڙي  ڳالهه  آهي،  جو منهنجو هجڻ ضروري آهي  ان  ڏينهن  تي!؟  پاڪستان  مان  ڪو ڊيليگيشن  اچي  رهيو آهي؟“  مون پڇيو،  جو انهن ڏينهن ۾ به اهڙن موقعن تي آجيان  لاءِ  اڪثر  مون کي گهرايو ويندو هو. ”ٻڌائيندي  ته  مون کي عجيب ٿو لڳي.“  زيتون آخر  لفظ  چٻيندي  چٿيندي  ڳالهه  ڪئي،  ”۽  توکي ته تعجب لڳندو ته هن مهيني  جي 30  تاريخ  تي  منهنجي  شادي  ٿي  رهي  آهي.“ آئون 
		سمجهي ويس ته هوءَ ان ڳالهه تان شڪي  ٿي  رهي  آهي  ته  هاڻ  هو وڏي عمر ۾ شادي  ڪري  رهي  آهي  ۽  هن  کي  اهو ڊپ  پڻ  هو ته متان آئون ڪو چرچو ڪريان،  پر  مون هڪ سٺي مهمان جو ڏيک ڏيندي کيس ڪامپليڪس  مان  ڪڍڻ  ۽  همٿ  افزائي  ڪرڻ  لاءِ  چيو،  ”اها  ته  ڪا  اهڙي  ڳالهه  آهي  ڪا  نه،  بينظير  به  ته  وڏي عمر ۾ شادي  ڪئي.“ ”تون 
		ته هر ڳالهه ۾ بينظير جي ڳالهه ٿو ڪرين.  بينظير  مون وانگر 5 4  سالن  جي  پوڙهي ٿي ته شادي  نه  ڪئي  هئي.“ ”  پوءِ  ڀلا  ايلزبيٿ  ٽيلر  جو مثال ڏيان ڇا؟“  مون سنجيده شڪل  ٺاهي  چيو. ”نه،  ڪنهن  جي به  مثال  جي  ضرورت ناهي.“  زيتون چيو. ”شادي  اها  شئي  آهي جيڪا  آسمانن  تي  لکيل  هوندي آهي،  جڏهن  ۽  جنهن  سان  ٿيڻي  هوندي آهي،  تڏهن  ۽  تنهن  سان  ٿي  ويندي آهي.  اسان  جي  زبان  ۾  هڪ  پريبهاسا  (چواڻي/پهاڪو ) آهي  ته  ”مڱيون رهجيو وڃن،  لکيون پرڻجيو وڃن.“  آئون شادي  ضرور اٽينڊ  ڪندس.  منهنجي  زال  ۽  ٻار  به  توکي ڏسڻ لاءِ  آتا  آهن.“ ”  (مهرباني).“  هن  ملئي  زبان  ۾  چيو.  مون سندس ٿورا مڃيا ۽  چيف  منسٽر  سان  ملڻ  لاءِ  هن  جي  آفيس  جو در کولي هليو ويس. "
30,http://www.thekawish.com/Articles1/Altaf%20Shaikh/2004/2004/29%20May%2004.htm,"شادين  ۾  ڪنجوسي ۽ موت تي فضول خرچي!  ڇنڇر 29 مئي 2004ع ملائيشيا  جا  رهاڪو اڌ کن ملئي مسلمان آهن،  ته  اڌ  کن  چيني،  جيڪي  ٻڌ،  عيسائي  يا  وري دهريا (بي مذهب) آهن.  ملائيشيا  جي  رهاڪن  ۾  هڪ  ننڍڙو حصو ننڍي کنڊ جي ماڻهن جو پڻ  آهي،  جيڪي  اتي  عام  اصطلاح  ۾  ”انڊين“  سڏجن  ٿا.  هتي  (ملائيشيا  ۾)  جڏهن  ڪنهن  ملئي  جي  شادي  ٿئي  ٿي  ته  هن  ملڪ  ۾  رهندڙ  سندن  چيني  دوست به اها اٽينڊ  ڪن  ٿا،  پر  چينين  جي  شاديءَ تي ملئي ماڻهو نه ويندا آهن  ۽  نه  وري ڪي چيني  کين  دعوت ڏين.  چينين  جو اهو ئي بهانو هوندو آهي  ته،  ملئي  ماڻهن  کي  (جيڪي  مسلمان  آهن)  ڪيئن  شاديءَ جي دعوت ۾ گهرايون،  جو اسان (چينين)  جي  هر  دعوت ۾ اهم کاڌو يعني کاڌي جو ڊش  ”حرام  گوشت“  ٿئي  ٿو،  پر  هاڻ  مڙيئي  پڙهيل  ڳڙهيل  ۽  شهري  چيني  وڏين هوٽلن  ۾  دعوت ڪن ٿا،  جن  ۾  اهڙو ڊش  نٿا  رکن،  جنهن  تان  مسلمانن  کي  اعتراض  ٿئي  پر  چيني  اهڙا  ڪنجوس يا سياڻا آهن،  جو هر ڳالهه تي سوچي  سمجهي  خرچ  ڪن  ٿا.  شاديءَ جي دعوت هوٽل  ۾  ڪندا  پر  خرچ  جو حساب لڳائي هر دوست ۽  مائٽ  کي  ان  دعوت جو ڪارڊ ايترن پئسن  ۾  وڪڻي ڏين،  جو مانيءَ جو خرچ  نڪريو اچي،  بلڪه  گهوٽ  ڪنوار جي ماني کين مفت ۾ پوي. چيني  ماڻهو دل کولي خرچ  فقط  موت تي ڪندو آهي.  وس آهر  هر  چيني  پنهنجي  موت جي رسم لاءِ  ڪافي  پاڇي  ڪري  ويندو ۽  چيني  ماڻهوءَ جي موت تي ٽي  ڏينهن  پيا  نغارا  وڄندا  آهن،  جيئن  ”بد  روح“ هن جي ويجهو نه اچي  ۽  ڪانڌي  اهي  ٽي  ڏينهن  شراب  ۽  ڪباب  مان  وارا ڪن.  چينين  جو اعتقاد آهي  ته  اهي  دعوتون کين سرڳ ۾ پهچائين  ٿيون.  فوتيءَ  کي دفن ڪرڻ وقت ڪيتريون ئي ڪاغذن ۽  دفتري  (پاٺي)  جون ٺهيل شيون ساڙيون وڃن ٿيون،  جهڙوڪ:  موٽر  ڪار،  هوائي جهاز،  گهر-  ويندي ڪوڙا نوٽ،  جن  تي  ” “  لکيل  هوندو آهي،  ساڙيا  وڃن ٿا.  چينين  جو اهو پڻ  اعتقاد  آهي  ته  سندن  دفن  وقت جيڪي ڪجهه ساڙيو وڃي ٿو اهو کين ٻي  جهان  ۾  اصلي  حالت  ۾  ملي  ٿو ۽  اهو ان ڪار يا هوائي جهاز  ۾  سير  ڪري  ٿو. ڪاغذ جي 
		گهرن سان گڏ ڪاغذن جا نوڪر چاڪر  به  ٺاهي  ساڙين،  جيئن  سندن  خدمت  چاڪريءَ لاءِ  ٻئي  جهان  ۾  اهي  سچا  نوڪر ٿي کين ملن.  انهن  شين  کان  علاوه ڪاغذن جا وڏا ايئرڪنڊيشنر،  ٽي  وي سيٽ،  ريفريجريٽر  ۽  ٻيون شيون پڻ  ساڙين.  ملاڪا  شهر  جي  هڪ  سڄي  گهٽي  انهن  شين  کان  مشهور آهي.  انهن  دڪانن  ۾  اندر  توڙي ٻاهر  چيني  ڪاريگر  رنگين  پنين  جون موٽر  ڪارون،  هوائي جهاز،  گهوڙا، گڏهه،  کٽون،  پلنگ  ۽  صوفا سيٽ  ٺاهين  ۽  ڪيترا  ڌارين  ملڪن  جا  ٽوئرسٽ  هنن  دڪانن  اڳيان  نظر  ايندا  آهن.  ملاڪا  ۾  نوڪريءَ دوران پهريان  مهينا  آئون به هنن دڪانن اڳيان ڪلاڪن جا ڪلاڪ چيني  ڪاريگرن  کي  اهي  شيون ٺاهيندي ڏسندو هوس،  جيڪي  هر  شئي  وڏي ڪاريگريءَ سان ٺاهين ٿا.  ڪارون ۽  هوائي جهاز  به  هر  ڪمپني  ۽  ماڊل  جا  ٺاهين  ٿا،  جيئن  ته  مرسيڊيز،  وولوو،  هونڊا اڪارڊ ۽  بوئنگ جيٽ  -جن  جي  ڏاڪڻين  تي  پني  جون ايئرهوسٽسون ۽  پائلٽ  ۽  فلائيٽ  انجنيئر  به  ٺاهيل  هوندا آهن.  هي  شيون خاص  ڪري  موٽر  ڪارون،  ريفريجريٽر  وغيره اوريجنل سائيز،  رنگ  ۽  شڪل  جا  ٺاهيا  ويندا آهن  ۽  ڪن  ڪن  شين  تي  ته،  خاص  ڪري  موٽر  ڪارن  تي  ايترو ته ڪٽ  ورڪ ۽  آرٽ  ورڪ ڪيو ويندو آهي،  جو اها پنن  جي  ٺهيل  هڪ  هڪ  ڪار  سوين ڇا ڊالرن رپين  ۾  وڪامي،  پر  تنهن  هوندي به،  بقول هڪ چينيءَ جي،  ڏيڍ  سئو ڊالرن ۾ هڪ نئين ماڊل جي مرسيڊيز  ڪار  ڪا  ايتري  مهانگي  ته  ناهي،  جنهن  جي  بدلي  ۾  ٻي  جهان  ۾  جيڪا  مرسيڊيز  ملندي،  ان  جي  هن  جهان  ۾  ئي  ٻارنهن  لک  قيمت  آهي.  بهرحال  ٻئي  جهان  ۾  سُک  ۽  سهولتون حاصل ڪرڻ لاءِ  هن  جهان  ۾  نيڪ  ڪم  ڪرڻ  بدران  پني  جون شيون ساڙڻ جو رواج فقط  هتي  جي  چيني  ماڻهن  ۾  نه  آهي  پر  آفريقا  جي  به  ڪيترن  ئي  ملڪن  ۾  شيدي  قبيلن  ۾  آهي. هاڻ  ٻارنهن  سالن  بعد  ملاڪا  جي  هن  ٻهراڙيءَ واري سامونڊي علائقي ۾ اهو ڏسي تعجب لڳو ته جتي ڪٿي فلئٽن  جي  ڏهه  ڏهه  ماڙ  عمارت  بيٺي  آهي  ۽  شام  جو لنگهڻ وقت انهن عمارتن ۾ ٻرندڙ  بلبن  جي  جڳ  مڳ  هجڻ  بدران  اونداهه انڌوڪار لڳو پيو آهي.  ڪئپٽن  رزالي  چيو  ته ماڻهن ته کڻي جٿي ڪٿي فلئٽ  ۽  گهر  ٺهرايا  پر  هاڻ  نه  ڪو رهڻ وارو آهي،  نه  خريد  ڪرڻ  وارو.  بهرحال  هتي  حالت  ڪجهه  ائين  ٿي  پئي  آهي  جيئن  ڪراچيءَ ۾ گلستان جوهر جهڙن علائقن ۾ هزارين  فلئٽ  خالي  پيا  آهن.  ماڻهن  ٺهرائي  کڻي  ڇڏيا  آهن،  هاڻ  نه  ڪو  رهي ٿو،  نه  ڪو وٺي ٿو.  اهو ئي حال ملائيشيا  جي  هوٽلن  جو آهي.  ماڻهن  لکين  ۽  ڪروڙين ڊالر هوٽل  انڊسٽري  ۾  لڳايا  آهن  پر  ايترا  ٽوئرسٽ  نه  آهن،  جيتريون هوٽلون آهن.  نتيجي  ۾  هر  هوٽل  اسي  سيڪڙو خالي لڳي پئي  آهي.  ڪمائيءَ بدران هر مهيني مالڪن کي نقصان پيو ٿئي.  نه  ته  1990ع تائين  ٿورين ۽  پورين سارين هوٽلن  ڪري  هوٽل  ۾  ڪمرو ملڻ محال ٿي پيو هو،  ويتر جو حڪومت کڻي کيسي مان خرچ  ڪري  1990ع  ۾  ٽوئرسٽن  جو سال ملهايو،  جنهن  لاءِ  هوائي جهازن  جون ٽڪيٽون به گهٽائي  ڇڏيائون،  جيئن  هڪ  وار ڌاريان ماڻهو گهمڻ لاءِ  ملائيشيا  اچي  هرکن  ۽  پوءِ  ٻين  کي  موڪلين ۽  پاڻ  به  وري اچن.  سو بهرحال ان سال ته ڏاڍا سياح اچي  ويا ۽  ملائيشيا  جو هر هڪ امير ٻيا  ڌنڌا  ڌاڙيون ڇڏي هوٽل  بزنيس  ۾  اچي  ويو.  هوٽلون ته ويون وڌنديون،  باقي  پرڏيهي  ٽوئرسٽن  جو گراف وڌڻ بدران اتي ئي بيٺو رهيو،  بلڪ  گهٽجندو رهي ٿو.  منهنجي  هڪ  ملئي  دوست شڪايت  طور چيو ته،  ”اسان  جي  ملڪ  ۾  خبر  ناهي  ڇو ايترا گهڻا ٽوئرسٽ  نٿا  اچن؟” ”ڳالهه  ٻڌ،“  مون چيومانس،  ”تنهنجي  ملائيشيا  ۾  ا  يڪڙ  ٻيڪڙ  سياح ته  ايندا  رهندا  پر  گهڻا  هر  گز  نه.“ ”ڇو 
		ڀلا.....؟ “  هن  حيرت  مان  پڇيو. ”هي جون 
		جولاءِ  جا  مهينا  آهن  يعني  گرميءَ جا ڏينهن....  انهن  ڏينهن  ۾  ڪهڙو يورپي،  جاپاني،  آمريڪن  يا  ڪو ٻيو ٿڌن ملڪن جو هيڏانهن ايندو؟  جڏهن  ته  سندس  ملڪ  ۾  هي  ڏينهن  بهار  جا  آهن.  رهيو سوال سياري جو،  سو انهن ڏينهن ۾ اتر جي ملڪن جا ماڻهو پنهنجي  ملڪ  جي  سرد  موسم کان ڀڄڻ  لاءِ  ايشيا  جي  ملڪن  جو رخ رکن ٿا،  جتي  موسم وڻندڙ آهي.  ملائيشيا  ۾  ٻارهوئي مينهوڳيءَ جي مند آهي  ۽  جنهن  وقت آسمان  تي  ڪڪر  ڇانيل  آهن  يا  هلڪي  هلڪي  بوند پئي  پوي ته ملائيشيا  جهڙو ڪشمير  ٿيو پوي پر  اها  هلڪي  ڦلڪي  بوندا باندي جڏهن وسڪاري ۾ تبديل ٿي ٿئي ۽  اهو وسڪارو ڪڏهن ڪڏهن ڏينهن جا ڏينهن ٿو هلي ته ڌارئين آيل  ٽوئرسٽ  جي  زندگي  عذاب  ٿيو پوي ۽  هو سڄو ڏينهن هوٽل  ۾  ويٺو اوٻاسيون کائي،  يا  وري آسمان  ڪڪرن  کان  خالي  ٿو ٿئي ته اس جي سخت تپش  کان  ناروي يا ڊئنمارڪ کان آيل  مسافر  جون وايون بتال ٿيو وڃن.  اهي  ته  ٺهيو پر  اسان  جهڙن  ايشيا  جي  رهاڪن  جي  به  حالت  خراب  ٿيو پوي،  ڇو جو ملائيشيا  خط  استوا جي ويجهو ملڪ آهي،  جتي  ٻارهو ئي سج جا ڪرڻا سڌا پون ٿا ۽  آفريقا  جهڙي  گرمي  ٿئي  ٿي.  اها  ٻي  ڳالهه  آهي  ته  رکي  رکي  مينهن  پوڻ ڪري فرحت اچيو وڃي،  نه  ته  هي  توهان جا شهر  پاڪستان  جي  سبي  ۽  جيڪب  آباد  آهن.  گهمڻ  جو مزو فقط  تڏهن  آهي  جڏهن  جهڙالي  موسم آهي.“ ”پر  اسان  جي  پاڙيسري  ملڪ  ٿائلينڊ  ۾  ته  تمام  گهڻا  ٽوئرسٽ  اچن  ٿا،  جيتوڻيڪ ان جي موسم به اسان جهڙي آهي.“  منهنجي  ملئي  دوست چيو. ”بلڪل 
		صحيح ٿو چوين،“  مون جواب ڏنومانس،  ”اڄ  ڪلهه  جا  نالي  ڪٺيا  ”سياح“  مختلف  ملڪن  ۾  اتي  جي  ثقافت،  مذهب  ۽  رسم  و رواج تي تحقيق ڪرڻ ڪو نه ٿا وڃن.  انهن  ڳالهين  متعلق  اڄ  ڪلهه  لائبريريون ڪتابن سان ڀريون پيون آهن  ۽  نه  وري اڄ  جا  سياح  خرچ  ڪري  ڌارين  ملڪن  ۾  اتي  جون تاريخي جايون ڏسڻ ٿا وڃن.  هو پنهنجي  گهر،  پنهنجي  محلي  ۽  پنهنجي  شهر  جي  ڄاتل  سڃاتل  نظرن  کان  پري  نڪري  ڪنهن  ٻئي  ملڪ  ۾  شراب  نوشي،  جوا ۽  ناچ  گاني  جهڙيون برائيون چاهين  ٿا،  جن  تي  سندن  ملڪ  ۾  بندش  آهي  يا  معيوب سمجهيون وڃن ٿيون.  ظاهر  آهي  ته  ٿائلينڊ  جهڙا  ملڪ  ايندڙ  سياحن  لاءِ  اهي  شيون مهيا ڪن ٿا.  بلڪه  اهڙن  ملڪن  جون حڪومتون به ان ڳالهه جي همت افزائي  ڪن  ٿيون،  جيئن  هنن  جي  ملڪ  ۾  سياحت  وڌي ۽  ناڻي  جي  گهڻائي  ٿئي  ۽  هتي  ملائيشيا  ۾  سج  لٿي  کانپوءِ  رڳو ڪنهن ڇوڪريءَ سان پبلڪ  پارڪ  جي  بينچ  تي  وهڻ سان ”خلوت“ جو ڪيس ٿو ٿئي.“  مون کلندي ملئي دوست کي ٻڌايو. ”اهڙي 
		صورت ۾ ڪهڙو نڀاڳو ٽوئرسٽ  اسان  جي  ملڪ  جو رخ اختيار ڪندو!“  منهنجي  ملئي  دوست ڳالهه سمجهي منهنجو جملو پورو ڪيو. ”ٻين  کي  ڏوهه ڇو ڏجي،  توهان پنهنجن  ئي  ماڻهن  کي  ڏسو،  توهان جا پنهنجا  ملئي  مسلمان  سمنڊ  ڏسڻ  يا  ٻارن  لاءِ  عيد  جا  ڪپڙا  وٺڻ جي بهاني ٿائلينڊ پهچيو وڃن ٿا ۽  پوءِ  اتي ۽  بوٽن  جي  دڪانن  تي  وڃڻ بدران انهن بازارن  ۾  نظر  ايندا،  جتي  عياشين  جا  اڏا  ۽  مساج  گهر  آهن.“ ”ان جو 
		مطلب  اهو ٿيو ته اسان کي به شراب،  نشي،  جوا ۽  فحاشيءَ جهڙين ڳالهين تي پابندي  لڳائڻ  نه  کپي؟“  منهنجي  ملئي  دوست سوال ڪيو. ”آئون 
		پابندي  لڳائڻ  يا  نه  لڳائڻ  جي  ڳالهه  نٿو ڪريان“ مون جواب ڏنومانس،  ”آئون تنهنجي سوال جو جواب ٿو ڏيان ته اڄڪلهه  سياح گهڻي  ڀاڱي  سياهه  ڪارين  لاءِ  ئي  ٻين  ملڪن  ۾  وڃن ٿا.  ان  ۾  ڪو شڪ  ناهي  ته  سياحت  هڪ  وڏي انڊسٽري  آهي  پر  اهڙي  سياحت  مان  ملڪ  ۾  دولت ته اچيو وڃي ٿي پر  قوم جو اخلاقي معيار ۽  ڪردار  ڪريو پوي ۽  ان  جا  نتيجا  توهان ٿائلينڊ جهڙن ملڪن ۾ ڏسي رهيا آهيو.  غلط  ڪمن  ذريعي  پئسو ڪمائڻ سٺي ڳالهه هجي ها ته سنگاپور ڪڏهن به پنهنجي  ملڪ  ۾  کلي  عام  شراب  نوشي،  جوا،  فحاشي  جهڙين  شين  تي  پابندي  نه  وجهي ها.  هو دنيا ۾ مسٽر  ڪلين رهڻ  چاهي  ٿو،  صفائيءَ ۾ به،  ته  اخلاق  ۾  به.“ ”پر  سنگاپور ۾ ته ڌارين ملڪن جا تمام گهڻا ٽوئرسٽ  نظر  اچن  ٿا.“  منهنجي  ملئي  دوست منهنجو ڌيان ان حقيقت ڏانهن ڇڪايو. ”صحيح 
		ٿو چوين،“  مون وراڻيومانس،  ”ان  ڪري  جو اتي امن امان آهي،  تعليم  جو معيار بلند آهي،  اسپتالن  ۾  اعليٰ  قسم  جو علاج ٿئي ٿو،  چوري چڪاري  ناهي،  قانون تي سختيءَ سان عمل ٿئي ٿو،  بين  الاقوامي زبان  (انگريزي)  هر  ڪو سمجهي ٿو،  امانت  ۾  خيانت  نه  حڪومت ڪري ٿي،  نه  سرڪاري  عملدار.  ڌنڌي  واپار  ۾  ايمانداريءَ جا اصول هلن ٿا،  هر  ڪم  توهان جو پڪ  سان  ۽  جلد  ٿئي  ٿو،  سرڪاري  بئنڪون هجن توڙي خانگي دڪان،  ڪو به توهان سان ڏيتي ليتيءَ ۾ ٺڳي دولاب نٿو ڪري ۽  ملڪ  ۾  هر  شئي  مئرٽ  ئي  قبول ڪئي وڃي ٿي.  يورپ  ۽  آمريڪا  ته  ڇا،  اوسي پاسي  جي  ايشيائي  ۽  عرب  ملڪن  جا  ماڻهو پنهنجي  ملڪ  ۾  پئسو لڳائڻ بدران هتي سنگاپور ۾ لڳائين ٿا،  بئنڪن  ۾  رکن  ٿا،  هوٽلون ۽  فلئٽ  خريد  ڪن  ٿا.  هنن  کي  خبر  آهي  ته  سندن  ٻار  سنگاپور ۾ سلامت رهندا،  کين  خبر  آهي  ته  ٻار  سنگاپور ۾ نه فقط  بهترين  تعليم  حاصل  ڪري  سگهندا  پر  ڊسپلين  ۾  پڻ  رهندا.  سنگاپور ۾ بيمار جو صحيح علاج ٿئي ٿو.  ڪو ڊاڪٽر  مريض  کي  غلط  راهه  نٿو ڏيکاري،  ڪو دوائن وارو مدي خارج دوائون نٿو ڏئي،  هتي  جي  بئنڪن  ۾  ڌاڙا  نٿا  لڳن،  هتي  جي  رستن  تي  هڪ  ٻار  لکين  ڊالر  کڻي  هلي  سگهي  ٿو،  هتي  جي  ڪسٽم  آفيسر  ۽  پوليس آفيسر  کان  وٺي ملڪ جي وزير  تائين  ڪو به رشوت نٿو وٺي.  سنگاپور ۾ ٻارن  ۽  وڏن لاءِ،  عورتن ۽  پوڙهن لاءِ  ڪيتريون ئي صحتمند وندرون ۽  تفريح  گاهه  آهن،  نتيجي  ۾  هر  ڌاريو ماڻهو هتي اچي  خوش  ٿو گذاري.“ "
31,http://www.thekawish.com/Articles1/Altaf%20Shaikh/2004/2004/31%20Jul%2004.htm,"دبئي،  ماضيءَ جون ڪجهه  يادگيريون ۽  جهاز  جو 
		سفر ڇنڇر 31 جولاءِ 2004ع عرب امارات جو جهاز  ڪراچيءَ کان اڏري  پوري وقت تي دبئي کان اچي  نڪتو.  مون 
		دريءَ جو پڙدو هٽائي  هيٺ  ڏٺو.  جيئن  جيئن  جهاز  جو گهٽجڻ  لڳو،  تيئن  تيئن  دبئي  شهر  جون عمارتون،  رستا،  رستن  تي  هلندڙ  گاڏيون،  سمنڊ  ۾  هلندڙ  ۽  بندرگاهه  وٽ  بيٺل  جهاز،  شهر  جا  چوراها ۽  پارڪ  وغيره چٽا  نظر  اچڻ  لڳا.  دبئي  ڪنهن  به  ڪنڊ  پاسي  کان يورپ  جي  ڪنهن  سهڻي،  سليقي  واري ۽  ماڊرن  شهرن  کان  گهٽ  نٿو 
		لڳي.  اڄ  دبئي  واپار  وڙي ۽  سهنج  سهولت ۾ اعليٰ  درجو رکي 
		ٿو.  منهنجي  اکين  اڳيان  اڄ  کان  پنجٽيهه  چاليهه  سال  کن  اڳ  جو 
		دبئي ڦرڻ لڳو،  جڏهن  1968ع  ۾  اسان جو ”سندر بن“ نالي يوگوسلاويا جو ٺهيل پاڻيءَ جو جهاز  رومانيا ۽  بلغاريا  جي  بندرگاهن  مان  مختلف  سامان  کڻي  دبئي  پهتو هو.  جيتوڻيڪ اڄ  جي  حساب  سان  اهو ويهه هزار  ٽن  جو 
		جهاز  ڪجهه  به  نه  آهي  ۽  اڄ  جي  دبئي  بندرگاهه  ۾  هڪ  لک  ٽن  وزني  جهاز  به  آرام  سان  بيهي  سگهن  ٿا،  پر  ان  وقت 
		دبئي جو بندرگاهه اهڙو نه هو،  جو اسان جو 
		جهاز  اندر  وڃي سگهي ۽  نه  وري 
		ڪي بندرگاهه  ۾ وڌيڪ لانچون (انجڻ تي هلندڙ ٻيڙيون) هيون،  جيڪي  بندرگاهه  کان  ڏهه  ميل  کن  پري  کلئي  سمنڊ  ۾  بيٺل  اسان  جي  جهاز  تي  اچي  جهاز  جي  ماڻهن  کي  بندرگاهه  ڏانهن  کڻي  وڃن 
		ها. اسان بحر اسود ( )،  جتي  رومانيا ۽  بلغاريه  جا  بندرگاهه  آهن،  لتاڙي  ان  بعد  ڀوئنچ  سمنڊ اڪري  جبرالٽر  وٽان  آفريڪا  جي  کنڊ  جو 
		ڦيرو شروع ڪيو ۽  ائٽلانٽڪ  ۽  هندي  وڏو سمنڊ جهاڳي اٽڪل  5 2  کن  ڏينهن  بعد  ايراني  نار  جي  هن  بندرگاهه  دبئي  ۾  پهتا  هئاسين.  ايترا  ڏينهن  سمنڊ  تي  رهڻ  بعد  ڪناري  تي  پير  رکڻ  لاءِ  دل  ماندي  ٿي  رهي  هئي،  پر  دبئي  پهچڻ  تي  اهو 
		ٻڌي  افسوس ٿيو ته دبئي جو بندرگاهه ته جهڙو تهڙو آهي،  جتي  رڳو 
		اوسي پاسي  جا  ٻيڙا  بتيلا  ۽  ڪاٺاڻا  جهاز  بيهي  سگهن  ٿا  ۽  نه  وري ڪراچيءَ يا سنگاپور وانگر ڪا آهي،  جو 
		جيسين سامان بارجن ذريعي جهاز  تان  لهي،  تيسين  اسين  جهاز  هلائيندڙ  انهن  مسواڙ تي هلندڙ ٻيڙين  ذريعي  ڪناري  جو 
		چڪر  هڻندا  رهون.  اسان  کي  انهن  ڏينهن  ۾  ڏاڍي  اڻ  تڻ  هئي  ته  ايراني  نار  جون 
		هي عرب رياستون ڏسون،  جن  مان  تيل  نڪرڻ  ۽  دولت جي اچڻ  جي  هاڪ  ٻڌي  رهيا  هئاسين.  ٻئي  ڏينهن  پنهنجي  جهاز  جي  لائيف  بوٽ  لاهي  اسين  بندرگاهه  ڏانهن  روانا ٿياسين.  انهن  ۾  هڪ  درٻيلي  جو ڪئپٽن  احمد  حسين  مخدوم به هو،  جنهن  لائيف  بوٽ  جو 
		اسٽيرنگ  ويل سنڀاليو. هو انهن ڏينهن ۾ جهاز  جو 
		ٿرڊ آفيسر  هو.  آئون ففٿ انجنيئر هوس ۽  انجڻ  جو 
		ڪم منهنجي حوالي هو.  انهن  ۾  هڪ  منهنجو جهازي  دوست ۽  ساڳي  ڪئبن ۾  مون سان گڏ رهندڙ ڪئڊٽ  غضنفر  خان  به  هو،  جيڪو اڳتي هلي جهاز  جو 
		ڪئپٽن  ٿيو ۽  ڪيترائي  سال  جهاز  جي  ڪمانڊ  سنڀالڻ  بعد  گذريل  ڏهن  سالن  کان  دنيا  جي  مختلف  جهاز  ران  ڪمپنين  جي  ڪراچيءَ ۾ ويهي مئنجمينٽ  سنڀالي  ٿو.  کيس  اڄ  جو 
		هر پاڪستاني  جهازي  ”ڪئپٽن  جي  يو 
		خان“ جي نالي سان سڃاڻي ٿو. بندرگاهه  ۾  پهچي  پنهنجي  جهاز  جي  ٻيڙي کي  ڪنهن  ڪلي  سان  ٻڌي  شهر  ڏانهن  روانا ٿياسين.  دبئي  شهر جون بازاريون ڀٽ  شاهه  ۾  لڳندڙ  ميلي  جي  ڪچن  دڪانن  جهڙيون هيون،  پر  ڇا  ولائتي مال هو!  واچن،  رومالن،  ريڊين،  ڪپڙن  سان  دڪان  اٿليا  ٿي.  انهن  دڪانن،  ايئر  ڪنڊيشنڊ  وڏين ڪارن ۽  هوٽلن مان  هنن  وارياسن ملڪن ۾ آيل  بي  انتها  دولت جو اندازو ٿيو ٿي.  آئون ۽  منهنجو روم ميٽ  جهازي  ساٿي  غضنفر دبئي  ۾  ٻه  هفتا  کن  رهڻ  دوران (۽  ان  بعد  سمنڊ  تي)  هر  وقت اهي ڳالهيون ڪندا رهياسين ته هنن ملڪن ۾ بي انتها دولت اچڻ  ڪري  اسان  جو 
		ملڪ به امير ٿي ويندو،  اسان  جي  شپنگ  وڌندي.  اسان  جو 
		ملڪ پاڙيسري  هجڻ  ڪري  گلف  جا  سڀ  عرب  اسان  جي  ملڪ  مان  ڀاڄيون،  ميوا،  اناج  ۽  گوشت  وغيره گهرائيندا.  جي  هنن  امير  عربن  جهاز  ورتا،  تڏهن  به  اسان  جي  شپ  يارڊ  مان  ٺهرائيندا.  سندن  جهازن  جي  مرمت  توڙي هلائڻ لاءِ  ماڻهو ۽  راشن  پاڻي  اسان  جي  ملڪ  مان  وٺندا.  ان  وقت 
		هن سڄي  تر  ۾،  ويندي ايران ۽  سعودي عرب تائين جهاز  راني  توڙي هوائي سروس ۾ اسان جو هٿ مٿانهون هو.  1968ع تائين  ته  اسان  جي  پي  آءِ  اي  جي  سروس نيويارڪ ۽  آمريڪا  جي  ٻين  شهرن  تائين  عام  ٿي  چڪي  آهي،  (ملائيشيا  کي  پورن 20  سالن  بعد  1988ع  ۾ کي  پهريون دفعو آمريڪا ۾  جهاز  لاهڻ  جي  اجازت  ملي،  سا  به  آمريڪا  جي  فقط  هڪ  شهر  ۾).  غضنفر  چوندو هو ته،  ”ڏسجانءِ  ويٺو،  ڏهن  سالن  بعد  ڪراچيءَ ۾ هڪ بدران ٽي  نه،  ته  ٻه  ته  ضرور شپ  يارڊ  هوندا،  جتي  هنن  عربن  جا  جهاز  ٺهندا  ۽  هلڻ  بعد  مرمت  ٿيندا...  وغيره وغيره. اڄ  اهو 
		غضنفر،  جيڪو مون وانگر اچي  سٺ  ورهين جي ويجهو پهتو آهي،  جڏهن  ملندو آهي  ته  اهي  35  سال  اڳ  وارن خوابن کي ياد ڪري افسوس ڪندا آهيون ته اسان جي ملڪ جي اڳواڻن 
		(سياستدانن توڙي ادارن جي سربراهن) جي ڪرتوتن ۽  غلط  پاليسين ڪري  ملڪ  ۽  ان  جا  ڪيترا  ادارا  ترقيءَ بدران تباهه ٿي ويا آهن.  اڄ  اسان  وٽ  نه  پر  دبئي  ۾  ٻه  شپ  يارڊ  آهن،  جتي  اسان  پنهنجا  جهاز  مرمت  ڪرائڻ  لاءِ  منٿون ڪريون ٿا.  اڄ  عرب  ملڪن جا  جهاز  اسان  جي  ملڪ  مان  گوشت  کي سمجهي  نٿا  وٺن.  پاڻي  ٻين  کي  وڪڻڻ ته ڇا،  پاڻ  لاءِ  به  کوٽ  آهي  ۽  اسان  جا  ڪيترا  جهاز  مهانگي  هجڻ  جي  باوجود دبئي  ۽  سعودي عرب مان پاڻي  خريد  ڪن  ٿا،  جو 
		هر دفعي جهاز  وارن کي پڪ  ناهي  ته  ڪراچيءَ مان پاڻي  ملي  به  يا  نه.  اهو ئي حال هوائي جهازن  جو 
		وڃي ٿيو آهي.  مختلف  ملڪن  جون سروسز  هڪ  ٻئي پويان بند ٿي رهيون آهن  ۽  جيڪي  قومي هوائي ڪمپنيءَ جا جهاز  هلن  پيا،  انهن  جي  سڃاڻپ بدران  بدبودار ڪاڪوس ۽  مسافرن  لاءِ  معيار  کان  ڪريل  ماني  آهي  ۽  هينئر  دبئي  وارن جي هوائي ڪمپني جي  هن  هوائي جهاز  ۾  اوساڪا ڏانهن ويندي مون کي ڪا خوشي  نه  ٿي  رهي  آهي.  هن  کان  اڳ  1980ع  تائين  جڏهن  به  هوائي جهاز  رستي  جاپان  اچڻ  ٿيو،  ته  پي  آءِ  اي  جي  جهاز  ۾  ئي  آيس.  ڪڏهن  منيلا  (فلپائين)  کان  ڦري،  ته  ڪڏهن  بيجنگ  (چين)  وٽان  ٿيندو.  ڪيڏو افسوس ٿو ٿئي پنهنجي  قومي هوائي ڪمپني  ۽  پنهنجن  ٻين  ادارن  کي  ڏينهون ڏينهن پٺتي  ويندو ڏسي ۽  هوڏانهن ملائيشيا  جهڙا  ملڪ به  خبر  ناهي  ڪٿان  کان  ڪٿان  وڃي نڪتا آهن.  ٻيا  ادارا  ته  ٺهيو،  پر  ملائيشيا  جو سنڌي ادبي بورڊ جهڙو  ادارو ”ديوان پستڪا“  به  خبر  ناهي  ڪٿي  وڃي 
		پهتو آهي.  هر  سال  ڪيترا  ڪتاب  ۽  رسالا  ڇپرائي  ٿو.  جيتوڻيڪ سندس سالياني بجيٽ  ۽  ان  ۾  ڪم  ڪندڙ  ماڻهن  جو تعداد اسان جي اداري کان گهٽ  آهي،  پر  خبر  ناهي  ڇو اسان وٽ  اهڙي  باهه  پئي  ٻري،  جو 
		ڪو ادارو سڌري نٿو.  کڻي  ڪهڙو به ماڻهو ان اداري جو سربراهه ڪري رکو،  ويتر اهو ماڻهو به کريو وڃي ۽  افسوس ٿو 
		ٿئي ته اهي ماڻهو،  جن  کي  اسان  سون جهڙا ٿا سمجهون،  اهي  به  وڏو 
		عهدو ملڻ تي کوٽا  ثابت  ٿيو 
		پون. "
32,http://www.thekawish.com/Articles1/Altaf%20Shaikh/2004/2004/24%20Apr%2004.htm,"اُهي  پَٽَ  ڪيئن  ٿو وساري سگهان!  ڇنڇر  24  اپريل  2004ع ڪوالالمپور کان ملاڪا ويندي اسان ملائيشيا  جي  نئين  اڏايل  شهر  پترا  جايا  ۾  ڪجهه  دير  ترسياسين.  ڪوالالمپور کان ملاڪا ائين آهي،  جيئن  ڪراچيءَ کان حيدرآباد.  آفيسن  جو نئون شهر  پترا  جايا،  واٽ  تي  سمجهو ته نوري آباد  آهي،  يا  جي  پراڻو رستو وٺي وڃو ته گهاري (ٺٽي)  وٽ  آهي.  هن  نئين  شهر  ۾  ملڪ  جي  وزير  اعظم  ۽  وزيرن  جي  آفيسن  کان  وٺي سڀني کاتن جي سيڪريٽرين  ۽  انهن  جي  عملي  جون آفيسون آهن. هن  قسم  جا  آفيسن  وارا شهر  دنيا  جي  ٻين  به  ڪجهه  ملڪن  ۾  آهن،  جيئن  آسٽريليا  جي  گاديءَ جو هنڌ ڪئنيبرا آهي،  پر  ميلبورن آفيسن  جو  شهر  آهي.  اهڙي  طرح  هالينڊ  جي  گاديءَ جو هنڌ ايمسٽرڊم  آهي،  پر  آفيسن  جو شهر  هيگ  آهي،  اهي  شهر  ته  اڳ  ئي  موجود هئا،  ملائيشيا  وارن شاهه  خرچي  ڪري  هي  شهر  ”پترا  جايا“  نئون اڏايو آهي. ”يار  رزالي  سچ  ٿا  چئو!  توهان جي غريب رياستن (ڪيلنتان ۽  ترنغانو) جا ماڻهو چون ٿا ته اجايو مهاتير ويهي خرچ  ڪيو.  پئسي  جي  زور تي ته هر ڪو نمايان ٿي سگهي ٿو ۽  توهان به اهڙن آسان  طريقن  سان  دنيا  جو رڪارڊ قائم ڪري نالو مٿانهون  ڪرڻ چاهيو ٿا،  يا  وري اخبارن ۾ پڙهندو آهيان  ته  ملائيشيا  جي  هڪ  همراهه  هڪ  ننڍڙي  ڪمري  ۾  هڪ  سئو کان مٿي نانگن سان هفتو گذاري رڪارڊ قائم ڪيو يا ڪنهن ڇوڪريءَ ڳل تي 
		زهريلو وڇون رکي ملڪ جو نالو پيدا  ڪيو.“  مون کلندي ڪجهه چرچي  ۽  ڪجهه  سچ  واري انداز  ۾  چيو. ”ڀلا 
		اهي سڀ ڳالهيون ڇڏيو،  اسان  واري ڪلاس ميٽ  بابت  توهان جو ڇا خيال آهي؟“  رزاليءَ چيو. ”ڪهڙو 
		ڪلاس ميٽ؟“  مون حيرت مان پڇيو. ”اظهر 
		منصور،  سر.“  نور زاليءَ چيو،  ”اسان  وڏن آفت  جيڏن  جهازن  کي  هلائي  دنيا  جا  ويهه چڪر  هنيا  ته  به  ايڏو نالو پئدا  نه  ڪيو،  جيڏو اظهر منصور هڪ چڪر  ۾  پيدا  ڪيو،  اهو به هڪڙي ننڍڙي ٻيڙيءَ ۾!“  اسين  سڀ  کلڻ  لڳاسين. ”اظهر 
		ته واقعي ڪمال ڪري ڇڏيو.“  مون رزالي  ۽  نورزاليءَ کي مبارڪون ڏيندي چيو،  ”مون جڏهن پاڪستان  ۾  توهان جي ڪلاس ميٽ  اظهر  منصور بابت اخبار ۾ پڙهيو ته هن هڪ ننڍڙيءَ ٻيڙيءَ ۾ ڇهن مهينن اندر دنيا 
		جو ڦيرو ڪري رڪارڊ قائم ڪيو آهي،  ته  مون کي ڏاڍي خوشي  ٿي.  مون ڪالهه اظهر کي ڏاڍو ياد پئي  ڪيو.  ٿيو هيئن جو هوٽل  ۾  اڪيلو اڪيلو ليٽي  مون کي عجيب گهٽ  ۽  مونجهه اچي  پيدا  ٿي  ۽  اڪيلائيءَ جو احساس ايڏو ٿيو،  جو پڪو ارادو ڪيم ته ملائيشيا  ۾  وڌيڪ ڏينهن گهمڻ ڦرڻ بدران سڀاڻي ئي جيڪر ڪراچيءَ هليو وڃان،  پر  پوءِ  اوچتو اظهر جو خيال اچي  ويو ۽  سوچڻ  لڳس  ته  آئون ته ڪيترن ئي سڃاڻن ۽  ڌارين  سان  ٻاهر  نڪري  ملي  سگهان  ٿو يا ڪمري ۾ ويٺي ويٺي فون تي ڪچهري  ڪري  سگهان  ٿو،  ٽي  وي ڏسي سگهان ٿو،  جنهن  وقت دل چئي  کائي  سگهان  ٿو ۽  ننڊ  اچڻ  تي  ان  وقت ئي سمهي سگهان ٿو،  پر  ويچاري  اظهر  هڪ  ننڍڙي  ٻيڙيءَ ۾ وچ  سمنڊ  ۾  6 مهينا  اڪيلي  سر  ڪيئن  گذاريا  هوندا!“ پنهنجي  ملئي  (ڪنهن  زماني  ۾  شاگرد  پر  هاڻ  دوست) همراهن کي کلندي سندن شوق يا ڪمزوريءَ ڏانهن ڌيان ڇڪائيندي چيم،  ”توهان ملئي ماڻهن کي ڏاڍو شوق آهي  ته  ڪنهن  نموني سان توهان جي ملڪ جو نالو نيوز  ميڊيا  ۾  اچي،  ان  لاءِ  توهان عجيب غريب ڇرڪائيندڙ ڪم به سر انجام ڏيو ٿا،  جيئن  دنيا  جو وڏي ۾ وڏو ڪيڪ ٺاهيو ٿا يا وڏي ۾ وڏو جهنڊو يا ان جو ڏنڊو ٺاهيو ٿا،  پر  منهنجي  نظرن  ۾  جيڪڏهن  ڪو ڪمال آهي  ته  اهو اظهر جو آهي،  جنهن  يورپي  گورن جو به رڪارڊ ڀڃي ڇڏيو.  اظهر  جو اهو ڪم واقعي هڪ وڏي دليريءَ جو آهي،  جنهن  تي  ملائيشيا  جيڏو فخر ڪري اهو گهٽ  آهي.“ دراصل 
		اظهر منصور نه فقط  ملائيشيا  وارن جو هيرو آهي،  پر  اسان  مسلمان  ۽  ايشيا  جي  رهواسين جو پڻ،  ڇو  جو هن کان اڳ ان ڪم ۾ فقط  يورپين  ۽  انگريز  اڳ  اڳ  هوندا هئا.  خاص  ڪري  انگلينڊ،  ناروي ۽  هالينڊ  پاسي  جا جن  پاڻ  کي  بهترين  ۽  بهادر  جهاز  ران  ٿي  سمجهيو.  پر  اظهر  دنيا  جو رڪارڊ ٽوڙي اهو ثابت ڪري ڏيکاريو ته هڪ ڪمزور ايشين  به  مقابلو کٽي  سگهي  ٿو،  جيڪڏهن  هن  جو ارادو پڪو ۽  پختو آهي  ته.  هن  اڪيلي  سر  هڪ  ننڍڙي  ٻيڙيءَ ۾ 6 مهينا ڏهه ڏينهن جبل جيڏين ڇولين،  سرد  ۽  طوفاني راتين ۾ 21760 ناٽيڪل  ميل  (اسان  جا  زميني  اٽڪل  چاليهه  هزار  ڪلوميٽر)  جو سفر ڪري دنيا جو ڦيرو مڪمل ڪيو. اظهر کي 
		ننڍي هوندي کان ترڻ ۽  جهاز  رانيءَ جو شوق هو.  بنيادي  تعليم  پنهنجن  ڪلاس  ميٽن  (ڪئپٽن  رزالي  ۽  ڪئپٽن  نورزاليءَ جهڙن) سان گڏ سنگاپور جي پوليٽيڪنڪ  ناٽيڪل  اسڪول مان ورتائين.  تعليم  بعد  هن  مختلف  جهازن  تي  ڪيو،  پر  اظهر  کي  ننڍي  هوندي کان وڏن ڪَلَ  وارن جهازن  کان  وڌيڪ سڙهه تي هلندڙ ننڍيون ٻيڙيون پسند  هيون.  1985ع  ۾  ساراه  نالي  ملئي  ڇوڪريءَ سان شادي  ڪرڻ  ۽  1986ع  ۾  ايزاز  نالي  پٽ  ڄمڻ  بعد  اظهر  وڏا جهاز  هلائڻ  ڇڏي  ملائيشيا  جي  سامونڊي شهر  ڪوٽا  ڪنابالو ۾ اچي  رهيو،  جتي  جي  هڪ  ڪلب  ۾  شوقينن کي ٻيڙي  هلائڻ  سيکارڻ  لڳو ۽  ان  سان  گڏ  اڪيلي  سر  ڊگها  ڊگها  سفر ڪرڻ  لڳو.  ماڻهو چوندا هئا ته هي نه موٽندو، پر  هي  هميشه  ڪامياب  رهيو.  آخر  هن  جي  دماغ  ۾  اها  ڳالهه  آئي  ته  ڇو نه اڪيلي سر ٻيڙيءَ ۾ دنيا جو ڦيرو ڪجي.  هي  اهو ڪم آهي،  جو دنيا جي فقط  چند  ماڻهن  ڪيو آهي  ۽  ان  شوق ۾ ڪئين جهاز  ران  پنهنجي  ٻيڙي  ۽  جان  ٻوڙي ويٺا.  اظهر  جڏهن  پنهنجي  شوق جو اظهار ڪيو ته هر هڪ هن تي کلڻ لڳو.  سندس  شوق جي جڏهن ملڪ جي وزير  اعظم  مهاتير  کي  خبر  پئي  ته  هن  اظهر  کي  سڏائي  سندس همت  افزائي  ڪئي  ۽  کيس  حڪومت طرفان  ٻيڙي  ۽  مدد  مهيا  ڪئي.  جنهن جي  موٽ  ۾اظهر  ڪاميابي  حاصل  ڪري  ملڪ  جو نالو  ۽  مان  مٿانهون ڪيو.  ” “  (هاڻ  پنڌ  کي  ڇڪجي)  ڪئپٽن  رزاليءَ هلڻ لاءِ  اعلان  ڪيو ۽  اسان  ملائيشيا  جو هي نئون ٺهندڙ شهر  ”پترا  جايا“  ڇڏي”ملاڪا“  ڏانهن  روانو ٿيڻ لاءِ  اچي  ڪار  ۾  ويٺاسين. اڄ  کان  ٻارنهن  سال  اڳ  جڏهن  ملائيشيا  ڇڏي  رهيو هوس ته تيستائين فقط  ڪوالالمپور کان ملاڪا تائين هائي وي ٺهيل هو،  پر  هاڻ  اهو اڳيان جوهور بارو ۽  سنگاپور تائين ٺهي ويو آهي.  اسان  کي  ملاڪا  جي  هڪ  ننڍڙي  شهر  مسجد  تاناج  ۾  وڃڻو هو،  جتي  ڪئپٽن  رزالي  ۽  ڪئپٽن  نورزاليءَ جو گهر ۽  آفيس  آهي.  ڪئپٽن  نورزاليءَ چيو ته،  ”آئون پنهنجو پرائيويٽ  بزنيس  پاڪستان  ۾  ڪرڻ  چاهيان  ٿو.  شپ  چارٽرنگ  يا  پام  آئل  جو سروي ڪرڻ چاهيان  ٿو،  ان  لاءِ  تون اسان جو ساٿ ڏي ته شروع ڪريان.“ ”مون کي 
		بزنيس  يا  پرائيويٽ  انٽرپرائيز  لاءِ  ڪا  دلچسپي  ڪانهي  ۽  تون به ماٺ ڪري ويهه.“  مون چيو. ”ڇو 
		ڀلا؟“  ڪئپٽن  نورزاليءَ تعجب مان پڇيو. ”ملئي 
		ماڻهوءَ کي واپار  جهڙي  شيءِ  ۾  هٿ  نه  وجهڻ کپي،  ڇو ته ملئي ماڻهو زمينداري  ۽  نوڪريءَ ۾ ئي ڪامياب رهن ٿا.  هنن  کي  واپار  جي  ورن وڪڙن ۽  ٺڳين  چالاڪين  جي  ڪا  خبر  ناهي.“ ”پرالطاف!  ڪئپٽن  نورزاليءَ جي زال  هن  کي  واپار  لاءِ  زور ٿي ڀري.“  ڪئپٽن  رزالي  چيو. ”ڪير  آهي؟“  مون پڇيو. ”چينياڻي  آهي.“  رزالي  ٻڌايو. ”پوءِ  نورزالي  ڀلي  بزنيس  ڪري.“  مون چيو. ”ڇو؟“  نورزالي  ۽  رزالي  هڪ  ئي  وقت پڇيو. ”ڇو جو 
		چيني  تيز  آهن  ۽  اهو ملئي جنهن جي زال  چينياڻي  آهي،  ان  پنهنجي  مڙس  کي  به  هوشيار  ڪري  ڇڏيو آهي.  ڪئپٽن  حمزي  کي  ڏسو،  ڪئپٽن  زين  الاڪبر  ڏسو.“  مون کين ٻين  ٻن  ملئي  مسلمان  دوستن جا مثال ڏنا. ”مسجد  تاناح“  اچڻ  کان  اڳ  ڪئالا  سنگائي  بارو ڳوٺ ٿو اچي،  جتي  ملائيشيا  جي  مئرين  اڪيڊمي  آهي  ۽  جتي  مون زندگيءَ جا اٺ سال کن گذاريا.  اسان  ڪئالا  لنگي  نالي  ڳوٺ وٽان  لنگهياسين،  ته  سج  لهي  رهيو هو.  هي  اهو ڳوٺ آهي،  جتان  اسان  اڪثر  آچر  ڏينهن  مڇي  ۽  گانگٽ  خريد  ڪرڻ  ايندا  هئاسين.  ڪئالا  لنگي  ڳوٺ ۾ ملئي مهاڻا ۽  چيني  مڇيءَ جا واپاري  رهن  ٿا.  نه  فقط  ڳوٺ جا پر  ڏورانهن ڪنارن جا مهاڻا ڦاسايل مڇي هنن چينين  وٽ  اچي  وڪڻن ٿا،  جيڪي  هو پري  پري  شهرن  تائين  (ڪڏهن  ته  سنگاپور) ٽرڪن  ۽  ٻيڙين  ذريعي  موڪلين ٿا.  رستي  جي  ڪناري  تي  هڪ  چيني،  گدام  اڳيان  ڳاڙهي  رنگ  جون مڇيون ڌوئي رهيو هو،  مون وانگر ٺوڙهو ٿي ويو هو ۽  شڪل  به  ڦري  وئي هئس پر  مون سڃاڻي ورتومانس.  هن  کي  ڪهڙي  خبر  ته  ساڻس  مڇين  ۽  مهاڻن  بابت  سوال ڪندڙ الطاف،  جيڪو ٻارنهن  سالن  کان  نظر  نه  پيو اچي،  سو هن وقت هن گاڏيءَ ۾ سندس اڳيان گذري ويو.  چئن  پنجن  ميلن  کان  پوءِ  ڪئالا  سنگائي  بارو هو. ”اذان  اچڻ  واري آهي،  اڪيڊمي  واري سورائو (مسجد) ۾ نماز  پڙهجي  يا  گهر  پهچي؟“  ڪئپٽن  رزاليءَ پڇيو. ”ڪئالا 
		سنگائي بارو گاڏي جهلجانءِ  ته  اڪيڊمي  واري مسجد ۾ نماز  پڙهنداسين.“  مون ڪئپٽن  رزاليءَ کي چيو.  رستي  جي  ٻنهي  پاسي  ڪاٺاهان  گهر  هئا.  احمد  جو سهرو بيٺو هو.  ”هن  جو گهر ياد اٿئي نه؟“  ڪئپٽن  رزاليءَ رستي جي ٻنهي  ڪنارن  تي  ڪاٺ  جي  ٺهيل  گهرن  مان  هڪ  ڏانهن  اشارو ڪندي پڇيو. ”اڃان  ته  ياد  اٿم.“  مون جواب ڏنومانس ۽  ان  وقت گذرندڙ گهرن ڏانهن اشارو ڪري چيومانس،”اجهو اهو سبتو ڊرائيور جو گهر،  اسان  جي  گهر  ڪم  ڪندڙ  ماسي  مسز  چانگ  جو گهر....“ ”چئبو 
		ته توکي هر هڪ جو نالو ۽  گهر  به  اڃا  ياد  آهن!“  ڪئپٽن  نور زاليءَ تعجب مان پڇيو. ”نور 
		زالي!  خبر  اٿئي  مون لاءِ  ۽  منهنجي  فيملي  لاءِ  ملائيشيا  اهو ملڪ آهي،  جتي  اسان  گهرو زندگيءَ جي شروعات ڪئي.“  مون ڪئپٽن  نور زالي  کي  پنهنجي  زندگيءَ جي شروعاتي سالن بابت ٻڌائيندي  چيو،  ”آئون فقط  شروع جا ڏهه ٻارنهن  سال  پنهنجي  ڳوٺ گهر ۾ رهيس،  ان  بعد  چوٿو صدي (پنجويهه کن سال) مختلف شهرن  جي  هاسٽلن  ۽  جهازن  تي  گذاريندو رهيس.  ان  دوران شادي  ڪيم،  ٻار  ٿيا،  اهي  به  جهازن  تي  مون سان گڏ رهيا ۽  پوءِ  جڏهن  ملائيشيا  گهر  وٺي اچي  رهياسين  ته  هو سمجهڻ لڳا ته سندن اصل ڳوٺ اهو آهي،  جتي  اسڪول،  کيڏڻ  جا  ميدان،  هڪ  جيڏا  ٻار  هئا،  جن  سان  هنن  ملئي  ٿي  ڳالهائي  ۽  انهن  جي  مائرن  کي  هنن  چاچيون ۽  ماسيون ٿي سمجهيو.  ايتري  قدر  جو نون سالن بعد پنهنجي  اصل  ڳوٺ هالا آياسين  ته  هو ڪي ڏينهن اهو ئي پڇندا  رهيا  ته  گهر  ڪڏهن  هلبو، يعني  ملائيشيا  ڪڏهن  هلبو.  منهنجا  ٻار  اردو سنڌي به پوءِ  سکيا،  پهرين  توهان جي ملئي زبان  پڙهيا  ۽  پاڙي  وارن جي واتان ٻڌائون.  ساڳئي  وقت مون لاءِ  به  گهرو توڙي ڪناري جي زندگي  ملائيشيا  ۾  ئي  شروع ٿي.  نه  ته  ان  کان  اڳ  پيٽارو ۽  چٽگانگ  جي  هاسٽلن  ۾  هوس يا سمنڊ تي جهاز  ۾.  سو مون کي ٻڌاءِ  ان  پاڙي،  ان  ڳوٺ ۽  ان  ملڪ  کي  آئون ڪيئن ٿو وسار ي سگهان!  مون کي هنن ڳوٺن جي گهٽي  گهٽي  ۽  گهر  گهر  ياد  آهي  ۽  انهن  ۾  رهندڙ  پيارن  ۽  سادن  ماڻهن  جي  خوشين  ۽  ڏک  درد  جي  ڪهاڻي  کان  واقف آهيان.  هنن  جي  شادين  ۾  ڄاڃي  ٿي  ۽  هنن  جي  قضين  تي  ڪانڌي  ٿي  آئون لڳاتار اٺ نوَ  سال  هنن  اوس پاس  جي  ڳوٺن جي گهرن،  دڪانن،  قبرستان  ۽  سمنڊ  جي  ڪناري  تي  هليو آهيان،  سو ڪيئن ٿو آئون هتي جي پَٽَن  ۽  ماڻهن  کي  وساري سگهان.“ ”نورزالي  خبر  اٿئي  آئون جڏهن 2 8 9 1 ع ۾هتي  آيو هوس ته انهن ڏينهن ۾ منهنجي آفيس  جي  ڪلارڪ  ڇوڪري سائما کي پٽ  ڄائو هو،  هن  ان  جو نالو ”الطاف“  رکيو ۽  مون کي چيائين  ته،  ”سر!  توهان جو نالو ٿورو ڏکيو آهي  پر  اسان  لاءِ  نئون ۽  دلچسپ  آهي،سو پٽ  جو نالو اهو رکيو اٿئون.“  سائما  جو مڙس مسجد تاناح شهر  واري بئنڪ ۾ ڪئشير  هو.  آئون جڏهن بئنڪ تي ويندس هوس ته هو سڀني کي ٻڌائيندو هو ته اهو آهي  (ڌارئين  ملڪ  جو) جنهن جي نالي تان اسان پنهنجي  پٽ  جو نالو رکيو آهي.  1991ع  ۾  ملائيشيا  مان  موٽيس  پئي  ته  هو اٺ نون سالن جو هو ۽  ٽئين  ڪلاس  ۾  هو ۽  هينئر  هو پورن ويهن سالن جو آهي.  هتي  اچڻ  کان  ڪجهه  ڏينهن  اڳ  هن  جي  ماءُ  پيءُ  جو عيد ڪارڊ آيو هو،  جنهن  ۾  لکيو هئائون ته سندن پٽ  ”الطاف“  آرمي  ۾  ليفٽيننٽ  آهي  ۽  آئون اهو پيوسوچيان  ته  وقت ڪيئن ٿو جهٽ  گذريو وڃي،  ڪالهوڪا ٻار  اڄ  وڏا ٿي ويا ۽  اسان  اوڏا پوڙها ٿي وياسين.“ "
33,http://www.thekawish.com/Articles1/Altaf%20Shaikh/2004/2004/09%20May%2004.htm,"انسان  جي  ڇا  زندگي  آهي!  آچر 9 مئي  2004ع ڪوالالمپور ملائيشيا  جو ائين فيڊرل ڪئپيٽل  آهي،  جيئن  اسلام  آباد  پاڪستان  جو.  اسلام  آباد  وانگر ڪوالالمپور جو ڪنهن صوبي/رياست سان واسطو ناهي.  ڪوالالمپور جي چوڌاريءَ ملائيشيا  جون مختلف رياستون آهن،  جن  مان  هڪ  رياست  ملاڪا  به  آهي،  جيڪا  بيحد  تاريخي  رياست  آهي.  ملاڪا  سڄي  رياست  جو به نالو آهي،  ته  ان  جي  وڏي شهر  جو به.  ملاڪا  شهر  کان  علاوه ملاڪا رياست جا ٻيا  اهم  شهر  آهن،  جاسن،  مور،  مسجد  تاناح  وغيره.  آئون ڪجهه ڏينهن ڪوالالمپور رهي پوءِ  ملاڪا  جي  مختلف  شهرن  ۾  اچي  رهيس.  ملاڪا  ۾  ڪجهه  ڏينهن  پنهنجي  شاگرد  ۽  هاڻ  دوست ڪئپٽن  رزاليءَ جي گهر رهيس،  ته  ڪجهه  ڏينهن  ٻين  دوستن وٽ  ۽  هوٽلن  ۾. ملاڪا  ۾  اچڻ  جو ڪو خاص مقصد نه هو،  ڪجهه  ڏينهن  لاءِ  ڪوالالمپور جي گوڙ شور کان پري  رهڻو هو ۽  جيئن  ته  ملائيشيا  جي  هن  رياست  ”ملاڪا“  ۾  آئون پهرين  هڪ  وڏو عرصو نوڪريءَ جي سلسلي ۾ رهي ويو هوس،  ان  ڪري  ڪيترن  ئي  ماڻهن  سان  واقفيت هئي ۽  هاڻ  ٻارهن  سالن  بعد  اهي  پراڻيون عمارتون ڏسي ۽  ماڻهن  سان  ملي  خوشي  ٿي  رهي  هئي.  انهن  ۾  ڪيترا  اهڙا،  جيڪي  ڪئپٽن  رزالي  ۽  منهنجا  اڳ  جا  سڃاڻو هئا.  ڪئپٽن  رزاليءَ وٽ  رهڻ  دوران اسان روز  صبح  جو نائين وڳي سندس آفيس  لاءِ  نڪرندا  هئاسين،  جيڪا  پنجن  ڇهن  ميلن  تي  هئي.  سندس  آفيس  ۾  جيڪي  پنج  6  ڪئپٽن  ۽  چيف  انجنيئر  ڪم  ڪري  رهيا  هئا،  اهي  سڀ  منهنجا  ڪنهن  زماني  ۾  شاگرد  هئا  ۽  پوءِ  انهن  مان  هڪ  ٻه  ڄڻا  ڪئپٽن  ۽  چيف  انجنيئر  ٿي  مون سان گڏ ڪم ڪرڻ لڳا هئا.  بختيار  نالي  هڪ  ننڍي  عمر  جو چيف  انجنيئر  ٻين  وانگر مون کي چئي  رهيو هو.  مون سمجهيو ته هو تڪلف ۾ ٻين  سان  گڏ  منهنجي  عزت  ڪري  رهيو آهي،  پر  منهنجو شاگرد  نه  آهي. ”منهنجي 
		خيال ۾ توهان مون وٽ  نه  پڙهيا  آهيو.“  آخر  مون کانئس پڇيو. ”سر،  ڪهڙي  ٿا  ڳالهه  ڪريو،  آئون فلاڻن فلاڻن سان گڏ هوس،  سزا  خاطر  اسان  کي  عيد  جي  موڪل نه ملي هئي،  پوءِ  اسان  توهان جي گهر پاڪستاني  اسٽائيل  چانور کاڌا هئا ۽  توهان چيو هو ته ان کي برياني سڏبو آهي.“  هن  ٻڌايو ۽  پوءِ  مون کي به ياد آيو. ڪئپٽن  رزالي  ۽  سندس  هڪ  ساٿي  ملائيشيا  جي  مختلف  جهاز  ران  ڪمپنين  جي  آفيسرن  ۽  خلاصين  کي  جهاز  هلائڻ  جا  اهم  ڪورس ڪرائين ٿا.  ان  کان  علاوه دنيا جي مختلف ملڪن کان آيل  جهازن  جي  ڊيڪ  ۽  ان روم جي ضروري شين  ۽  مرمت  جي  مسئلن  کي  منهن  ڏئي  پئسو اوڳاڙين ٿا،  يعني  هنن  جي  هڪ  پرائيويٽ  نوڪري آهي.  ڪنهن  ڏينهن  سڀ  مصروف رهن ٿا،  ته  ڪنهن  ڏينهن  ڪم  نه  هجڻ  ڪري  سڄو ڏينهن ويٺا اوٻاسيون کائين يا ڪم جي فون ۽  انٽرنيٽ  ذريعي  ڳولا ڪن.  ٻه  چار  ڇوڪريون ٽائپنگ،  فائيل  ورڪ ۽  چانهه  پيارڻ  لاءِ  رکي  ڇڏيو اٿن،  جيڪي  سندن  غير  حاضريءَ ۾ ملائيشيا  يا  ملڪ  کان  ٻاهر  آيل  فون ڪال اٽينڊ  ڪري  ان  بابت  جهاز  جي  گهرج  جي  لسٽ  يا  ٽريننگ  جو ٽائيم  ٽيبل  ٺاهين.  انهن  ۾  هڪ  پهرئين  ڏينهن  ئي  مون سان ملئي ۾ ڳالهائي منهنجي زال  ۽  ٻارن  جي  خير  خبر  پڇي  رهي  هئي.  مون کيس سڃاڻڻ جي ڪوشش  ڪئي  پر  سڃاڻي  نه  سگهيس. ”مسٽر  عاذب  جي  ڌيءَ آهي.“  ڪئپٽن  رزالي  ٻڌايو. ”ڪمال  آهي،  آئون ته اڃا به نه پيو سڃاڻان.“  مون چيو. ”ظاهر  آهي  ڪيڏو وڏو عرصو ٿي ويو آهي.“ ملائيشيا  ۾  رهڻ  دوران اسان جا ڪيترائي پاڙيسري  ٿيا.  پهرين  پهرين  جن  فليٽن  ۾  اچي  رهياسين،  انهن  جي  هيٺين  فلور تي مسٽر  عاذب  ۽  مسٽر  موسيٰ  بن  آدم  نالي  ٻه  ملئي  انسٽرڪٽر  رهيا  ٿي،  جن  خلاصين کي  پڙهايو ٿي.  انهن  ٻنهي  جون ڌيئرون منهنجي وڏي ڌيءَ مريم جون ڪلاس ميٽ  هيون.  شام  جي  وقت اهي اسان وٽ  کيڏڻ  به  اينديون هيون.  موسيٰ  بن  آدم  جي  ڌيءَ سياڻي هئي،  پر  عاذب  جي  هي  ڌيءَ ڏنگي هوندي هئي.  مون  ڪئپٽن  رزاليءَ کي ٻڌايو ته ننڍي هوندي راند ۾ هي اهڙيون دانهون ڪندي هئي جو 
		منهنجي زال  کيس  روز  وارننگ ڏيندي هئي ته هاڻ آئندي  توکي گهر ۾ گهڙڻ نه ڏينديس،  پر  هن  کي  ڪا  پرواهه نه هوندي هئي.  ٻئي  ڏينهن  وري اچي  حاضر  ٿيندي  هئي،  پر  پوءِ  سگهو ئي سال اندر اهي اڪيڊمي ڪئمپس  کان  ٻاهر  وڃي رهيا ۽  ڇهين  ڪلاس  پاس  ڪرڻ  کان  پوءِ  سندس  اسڪول به ٻيو ٿي ويو،  ان  کان  پوءِ  اڄ  سورهن سترهن سالن بعد هن کي ڏسي رهيو آهيان. هنن 
		ڪلارڪ ڇوڪرين مٿان سپرنٽنڊنٽ  مسٽر  الياس  هو.  مسٽر  الياس  به  ساڳي  اڪيڊميءَ ۾ جهازين  کي  فائر-  فائيٽنگ  جو ڪورس ڪرايو ٿي،  اسان  کان  ڏهه  ٻارهن  سال  وڏو هو،  يعني  هن  وقت ستر سالن جو ٿيندو. ”الياس 
		کي اسان  انساني همدرديءَ طور جاب ڏنو آهي.  ايماندار  ۽  نيڪ  ماڻهو آهي،  هن  جي  عمر  نوڪريءَ جي ناهي پر  اسان  ائين  کيس  وقت پاس  ڪرڻ  لاءِ  هتي  رکيو آهي.  ساڻس  جيڪا  ٽرئجڊي  ٿي  هئي،  ان  جي  ته  خبر  هوندئي.“  ڪئپٽن  رزاليءَ پڇيو. ”نه-خير  ته  ٿيو؟“  مون حيرت مان پڇيو. ”الياس 
		ويچاري  جيئن  پنهنجي  عمر  جا  55  سال  پورا ڪري رٽائرمينٽ  ورتي ته کيس برونائيءَ ۾ رهندڙ هڪ ملائيشين  همراهه  نوڪريءَ لاءِ  گهرايو“،  ڪئپٽن  رزاليءَ ٻڌايو،  ”هو خوش  ٿي  اوڏانهن ويو.  اتي  هن  ٽي  چار  مهينا  نوڪري ڪئي پر  مالڪ  پگهار  کان  نٽائيندو رهيو،  پوءِ  ان  ڪمپنيءَ جي مالڪ هن کي گشا  پتا  ٻڌا  ته  ڪمپنيءَ جو اڌ شيئر  ڏئي  تون به مالڪ ٿي ته فائدي ۾ اڌو اڌ ڪندا رهنداسين.  هي  ويچارو الياس بيحد سادڙو،  هن  جي  ڳالهين  ۾  اچي  ويو ۽  کيس  جيڪو رٽائرمينٽ  جو پئسو مليو هو،  سو سڀ هن جي حوالي ڪري ڇڏيائين.  لکپڙهه به  ڪوڙن ڪاغذن تي ٿي،  جن  جي  بعد  ۾  خبر  پئي  ته  ڪا  قانوني حيثيت ناهي.  6  مهينا  کن  ٻيا  به  اتي  رهي  سڀ  ڪجهه  لٽائي  ڦرائي  اچي  هتان  نڪتو.  گهڻو ئي پوليس ۽  ڪورٽن  پويان ڊوڙيو آهي،  پر  ڪجهه  حاصل  نه  ٿيو اٿس.  سو پنهنجي  ساٿيءَ جا اهي حال ڏسي کيس اسان پاڻ  وٽ  رکيو آهي،  جيئن  سندس  ۽  سندس  زال  جو گذارو ٿيندو رهي.“ هڪ  ڏينهن  شام  جو الياس جي گهر وٽان  لنگهندي  ڪئپٽن  رزاليءَ گاڏي روڪي.  در  وٽ  ئي  الياس  جي  زال  مسز  راس  ويٺي هئي.  ڏاڍي  پوڙهي  ۽  ضعيف  ٿي  وئي هئي.  هوءَ الياس کان به 6  ست سال وڏي آهي.  جڏهن  اسان  ملاڪا  ۾  رهندا  هئاسين  ته  هن  کي  رنگين  مَڇين  پالڻ  جو شوق هو.  منهنجا  ٻار  سندن  گهر  هلڻ  تي  خوش  ٿيندا  هئا،  جو کين مَڇيون ڏسڻ جو موقعو ملندو هو.  پاڻ  يعني  پئان  (مسز)  راس  کلمک  ته  طبيعت  ۾  هئي،  پر  اسان  سان  هيڪاندو سٺو هلندي هئي.  هن  کي  حيرت  ٿيندي  هئي  ته  اسان  ملئي  ڪيئن  سکياسين. ”هتي  اچڻ  کان  اڳ  اسان  جو جهاز  ڏهاڪو کن سال هن روٽ  تي  هو،  سو ذري ذري ڪوالالمپور  ۽  پينانگ  اچڻ  ڪري  اسانکي  ٿوري گهڻي ملئي جهاز  تي  ئي  اچي  وئي هئي.“  منهنجي  زال  کيس  سمجهايو هو.  بهرحال  مڪاني  زبان  (ملئي)  اچڻ  ڪري  ڌارين  ۾  سڀ  کان  گهڻو اسان جو خيال ڪيو ويندو هو.  مسز  راس  بسڪيٽ  ۽  ڪيڪ  ٺاهي  وڪڻندي هئي ۽  مڙس  الياس  جهاز رانن  کي  پڙهائيندو هو.  هتي  ملائيشيا  ۾  حق  حلال  جي  پورهئي ۽  نوڪريءَ کي خراب نٿو سمجهيو وڃي.  مون کي ياد آهي  ته  انهن  ڏينهن  ۾  ملائيشيا  جو جيڪو چيف  آف  نيول اسٽاف  ٿيو هو،  ان  جي  زال  پينانگ  شهر  جي  اسپتال  ۾  نرس  ٿي  ڪم  ڪندي  هئي. مسز  راس  ۽  سندس  مڙس  کي  ڊانس  جو به ڏاڍو شوق هوندو هو.  سالياني  ڊنر  يا  ڪئڊٽن  جو فنڪشن  ٿيندو هو ته مسز  راس  ضرور نچندي  هئي.  هڪ  ڏينهن  ڀر  واري ڳوٺ ۾ شاديءَ جي دعوت ۾ وڃون ته مسز  راس  ڪنوار جي ڀرسان سينگار ڪريو ويٺي آهي.  اسان  کي  پري  کان  ڏٺائين  ته  خوش  ٿي  ۽  ميڙ  مان  اسان  کي  ڇڪي  پنهنجي  ڀرسان  اچي  وهاريائين.  پڇيومانس:  ”ڪنوار تنهنجي مائٽياڻي  آهي  ڇا؟“ ”تيداق.  سايا  ماڪ  انڊام.“  (نه.  آئون ڪنوار سينگارڻ واري آهيان)  مسز  راس  وراڻيو.  ملئي  زبان  ۾  ڪنوار سجائڻ واري عورت کي سڏجي  ٿو.  ”هاڻ  ڪنواريون سينگارڻ جو ڪم شروع ڪيو اٿم،  ان  مان  ميڙئي  چار  پئسا  ڪمائي  ٿي  وڃان.“ بهرحال  مسز  راس  سان  منهنجي  اها  آخري  ملاقات  هئي  ۽  هينئر  گاڏيءَ مان لهي سامهون بيهي ”آپا  خبر  پئان  راس؟“  (ڪهڙو حال اٿئي مسز  راس؟)  چيم  ته  مون کي سڃاتائين ڪو نه.  پر  پوءِ  ٻي  گهڙيءَ رڙ ڪري چيائين:  ”مسٽر  الطاف!  ڏس  مون توکي ڳالهائڻ جي اسٽائيل  مان  سڃاتو.“  هن  جي  اکين  مان  ڳوڙها تري آيا.  ”ڪيئن  آهي  تنهنجي  زال  مستوران ۽  ڌيئرون؟  منهنجا  کين  سلام  چئجانءِ.  منهنجو ته هاڻ نظر به صحيح ناهي،  جو ڪنهن کي ڏسي سڃاڻي سگهان.“  هوءَ ڪرسي تان اٿي ڊرائنگ روم ڏانهن هلڻ جي ڪوشش  ڪرڻ  لڳي  پر  سڄو ڏڪي رهي هئي.  سندس  مڙس  کيس  ڀاڪر  ۾  جهلي  وک وک ڪري هلائڻ لڳس.  ڇا  انسان  جي  به  زندگي  آهي!  ڪير  يقين  ڪندو ته هيءَ اها مسز  راس  آهي،  جيڪا  هوٽلن  جي  ڊانسنگ  فلور ۽  اسٽيج  تي  ڊانس  ڪندي  نوجوانن کي ٿڪائي ڇڏيندي هئي.  ڳالهه  ڳالهه  تي  ٽهڪ  ڏيندڙ،  چرچا  ۽  ڀوڳ ٻڌائيندڙ  مسز  راس  کي  اڄ  بلڊ  پريشر،  ٿايورائيڊ ۽  ڊائبٽيز  نپوڙي رکيو آهي.  هوءَ سڏڪا ڀري روئڻ لڳي.  ”مون لاءِ  دعا  گهرو ته رب پاڪ  مون کي پنهنجو ڪري ۽  هن  معذور زندگيءَ مان جان ڇٽي.“ ”مسز  راس  الله  تعاليٰ  توکي صحت ۽  خوشيون نصيب ڪندو.  تون گهڻو سوچي  پنهنجي  جيءَ کي نه جهور.“  ڪئپٽن  رزالي  ۽  آئون کيس ملئي زبان  ۾  دلداريون ڏيڻ لڳاسين. "
34,http://www.thekawish.com/Articles1/Altaf%20Shaikh/2004/2004/06%20Dec%2004.htm,"هڪ  جپاني  فئمليءَ سان عليڪ سَليڪ سومر 6 ڊسمبر 2004ع ڪالهه  اسان  جي  گهر  هڪ  پراڻي  واقفڪار جپاني  فئملي  مسٽر  ياسو ۽  سندس  زال  نائوڪو گهمڻ آيا.  هو فڪوڪا 
		ايئرپورٽ  جي  ڀرسان  رهن  ٿا  ۽  اسان  واري شهر  ڪوڪورا کان ڪلاڪ کن جي پنڌ  تي  آهن. ياسوءَ وارن اسان جي گهر اچڻ  جو 
		وقت منجهند جو ٽي  وڳا ٻڌايو.  سو 
		اسان پوڻين ٽين  تائين  هنن  لاءِ  ڪواب ۽  پڪوڙن جهڙيون شيون ٺاهيندا رهياسين.  ڇو جو اسان 
		کي پڪ  هئي  ته  جپاني  جيڪو ٽائيم  ٻڌائيندا  آهن،  ان  تي  ئي  اچي  گهر  جي  بيل  وڄائيندا  آهن.  هو 
		جي اڳواٽ  پهچي  ويندا آهن  ته  به  ٻاهر  گهٽيءَ ۾ يا ڪار پارڪنگ  ۾  ترسي،  پوءِ  مقرر  وقت 
		تي گهر ۾ ايندا.  سو اسان 
		کاڌي پيتي  جون شيون ٺاهي،  تيار  ٿي  اچي  ويٺاسين ته پوري ٽين  بجي  ”ڊور-  بيل“  وڳي.  منهنجي  ڌيءُ  مريم  ۽  سندس  مڙس  ڊاڪٽر  مشتاق  ميمڻ  کين  در  تان  وٺي 
		اندر آيا. دراصل  مسٽر  ياسوءَ وارن سان منهنجي هيءَ پهرين  ملاقات  هئي.  ان  کان  اڳ  مون 
		هن جو فقط  نالو ٻڌو هو.  هو 
		ڊاڪٽر  مشتاق  جا  به  پوءِ  سڃاڻو ٿيا،  جڏهن  ياسوءَ جي وڏي پٽ  ميوزڪ  جو 
		هڪ ڪورس ڪرڻ لاءِ  هيروشيما  يونيورسٽي  ۾  داخلا  ورتي،  جتان  مشتاق  پي  ايڇ  ڊي  ڪري،  ڪجهه  وقت 
		لاءِ  پڙهايو پئي.  هن  جپاني  فئمليءَ سان پهرين  پرپٺ  ملاقات  اڄ  کان  ڏهه  ٻارنهن  سال  اڳ  اسان  جي  ڀائٽي  عبدالمتين  جي  معرفت  ٿي،  جيڪو ان وقت پنجين  ڪلاس  ۾  هو 
		ته ان وقت هو جپاني  فئملي  وٽ  موڪلن جا ٻه  مهينا  کن  رهڻ  آيو هو.  جپان  جي  مختلف  شهرن  جي  ٽيهارو کن فئملين دنيا جي مختلف ملڪن جي ٻارن  کي  موڪلن ۾ پاڻ  وٽ  جپان  گهرايو.  پاڪستان  مان  به  ڪجهه  ٻار  وڃڻا هئا ۽  جيئن  ته  عبدالمتين  ڪلاس  ۾  پهريون نمبر آيو هو،  سو سندس اسڪول ”ڊفينس اٿارٽي  اسڪول ڪراچي“  وارن هن جو نالو پڻ  موڪليو ۽  چونڊجي ويو.  جپاني  مهمان  ياسوءَ ۽  سندس  زال  نائوڪو عبدالمتين جا انهن ڏينهن جا فوٽو کڻي آيا،  جڏهن  هو هنن وٽ  جپان  ۾  مهمان  هو.  سندس  پٽ  نوبويوشي  ۽  ماساهيرو به تن ڏينهن ۾ تمام ننڍا هئا.  هو 
		عبدالمتين کان سال ٻه  وڏا ٿيندا.  ٻئي  ڄڻا  زال  مڙس  ور 
		ور ڏئي عبدالمتين جو پڇڻ  لڳا.  هنن  ٻڌايو ته هنن عبدالمتين جو هڪ فوٽو وڏو ڪرائي ڊرائنگ روم جي ڀت 
		تي هڻي ڇڏيو آهي.  هو 
		ڪراچيءَ جون خبرون پڇندا  رهيا  ۽  وچ  وچ  ۾  عبدالمتين  جون ڳالهيون ٻڌائي  کلائيندا  رهيا. ”عبدالمتين هر وقت خوشبوءِ  (عطر)  هڻندو هو.  توهان وٽ  ٻار  به  خوشبو هڻن ڇا،  اسان  وٽ  رڳو عورتون ۽  ڇوڪريون هڻن.  باقي  ٻار  نه  هڻن.  وڏا 
		ٿي پوءِ  آفيس  يا  دعوت ۾ وڃڻ وقت هڻن.“  ياسو چيڪا  ٻڌايو .  دل  ۾  چيم  ته  هن  غريب  کي  مائٽن  چيو 
		هوندو ته جپان  ۾  ڌارين  وٽ  گدلو ٿي نه هلجانءِ.  ان  ڪري  هو هر وقت هڻندو رهيو ٿي،  جيئن  هن  کي  پڙهائي  موڪليو ويو هو.  ياسوءَ جي زال  نائوڪو کلندي چيو: ”عبدالمتين 
		ڏاڍو شرمائيندو هو.  هو 
		اڪيلو وهنجندو هو ته به باٿ روم ۽  ڪمري  جا  دروازا  بند  ڪري،  پوءِ  وهنجندو هو.“ دل ۾ مون چيو،  اهو به شڪر  آهي  سندس  ماءُ  پيءُ  کي  ته  انهن  ڏينهن  ۾  ڊپ  هو 
		ته جپان  ۾  الائي  روز  وهنججي به ٿو الائي نه،  جو ڪراچيءَ 
		۾ ته هفتي ۾ هڪ دفعو مس مس وهنجندو هو.  هنن  همراهن  وري ٻه  ٽي  سٽون ”جيوي پاڪستان...“  ڳائي  ٻڌايون،  جيڪي  هو 
		عبدالمتين کان سکيا هئا. بهر  حال  هن  جپاني  جوڙي سان ملي اسان کي ڏاڍي خوشي  ٿي  ته  هو 
		اڃا تائين عبدالمتين کي ياد ڪن ٿا ۽  عبدالمتين  جو هنن جي گهر ۾ هجڻ هڪ اهڙي اهم ڳالهه هئي،  جنهن  جي  ياد  هنن  کي  هر  وقت تازي  رهي  ٿي.  ان  بعد  هن  جپاني  فئملي  جو وڏو پٽ  مشتاق  واري يونيورسٽي  ۾  پڙهڻ  ڪري  ۽  هاڻ  ڀر  وارن شهرن  ۾  اسان  جي  هجڻ  ڪري،  ڪافي  پنهنجائپ  ٿي  پيئي  هئي.  نه  ته  جپاني  ماڻهو ايڏو جلد فري نٿا ٿين. هنن  ڪجهه  کائڻ  پيئن  ۽  فوٽو ڪڍائڻ بعد هلڻ جي تياري ڪئي.  هو 
		اسان وٽ  ٻه  اڍائي  ڪلاڪ  کن  هئا.  هونءَ جپانين  کي  وقت 
		جو وڏو فڪر رهي ٿو ۽  سيڪنڊن  ۽  منٽن  جو 
		حساب ڪندا،  پر  جڏهن  ڪنهن  وٽ  گهمڻ  ويندا آهن  ته  پوءِ  ٽي  چار  ڪلاڪ  پَٽ  تي  پٿل  ماري،  ويهي خبرون چارون ڪرڻ هتان جي ريتن ۾ شمار  آهي.  اسان  کين  ماربل  جا  ٻه  ننڍا  سووينيئر ۽  ڪراچيءَ جي زينب  مارڪيٽ  مان  ورتل هڪ ٿَري  هار  ڏنو.  هو 
		اسان لاءِ  تحفي  ۾  هڪ  بونسائي ۽  چاڪليٽ  جو 
		دٻو کڻي آيا  هئا. بونسائي ڄامڙو وڻ ٿئي  ٿو،  جيڪو ننڍي ڪونڊيءَ ۾ سجائي ٽيبل  يا  شوڪيس مٿان رکي سگهجي ٿو.  جپان  بونسائي ۽  اڪيبانا  سبب  دنيا  ۾  مشهور آهي.  اڪيبانا  ٽارين  سوڌو ڪٽيل  گلن  ۽  پنن  کي  گلدستي  ۾  سهڻي  نموني سينگارڻ جو آرٽ آهي. ياسوءَ کان اٿڻ مهل پڇيم  ته  توهان کي انگريزيءَ جو ۽  اسان  جي  ڀائٽي  عبدالمتين  کي  جپانيءَ جو هڪ لفظ به سمجهه ۾ نٿو اچي،  پوءِ  هڪ  ٻئي  جي  ڳالهه  ڪيئن  ٻڌندا  ۽  سمجهندا  هئائو؟  ”بس  اهو ئي ته وڏو مسئلو هو.  پر  پيا  هڪ  ٻئي  سان  مٿو 
		هڻندا هئاسين.  آخري  ڏينهن  تائين  ڪجهه  هو 
		جپانيءَ جا لفظ سکي ويو،  ڪجهه  اسان  هن  جا  لفظ  سمجهي  ويا 
		هئاسين،  جيڪي  خبر  ناهي  انگريزيءَ جا آهن  يا  اڙدو سنڌيءَ جا.  ڪجهه  اشارن  ذريعي  سمجهائيندا  هئاسين.  ڪجهه  ڪوشش  جي  باوجود سمجهي نه سگهندا هئاسين.  بهر  حال  هن  کي  اسان  جتي  به  وٺي 
		ويندا هئاسين ته اتي جو ( پهرين  ڏيکاريندا  هئاسين  ۽  ڪچن  ۾  رکيل  کاڌي  پيتي  جون 
		شيون ڏيکاريندا هئاسين،  ته  بنا  پڇڻ  جي  جيڪا  وڻيس،  اها  کڻي  کائي  ۽  سمهڻ  وارو ڪمرو پڻ،  ته  جيئن  سوير ننڊ اچيس  ته  اتي  سمهي  سگهي“. "
35,http://www.thekawish.com/Articles1/Altaf%20Shaikh/2004/2004/15%20Feb%2004.htm,"ڌارين 
		جو سنڌلاءِ ”اميج“  آچر  15 فيبروري 2004ع ان رات 
		هوٽل  سان  لاڳو ۽  ڀر  واري شاپنگ  سينٽر  جو چڪر  هڻي  هوٽل  جي  رسيپشن  تان  پنهنجي  ڪمري  جي  چاٻي  کڻڻ  لاءِ  آيس.  جيسين  ڪلارڪ  ڇوڪري فون تي ڳالهه ٻولهه ختم ڪري منهنجي لاءِ  چاٻي  کڻي،  تيسين  ڪائونٽر  تي  رکيل  شيشي  جي  وڏي بائول مان هوٽل  ۾  رهندڙ  ماڻهن  جا  بزنيس  ڪارڊ  ڪڍي  پڙهڻ  لڳس.  سواءِ  ڪجهه  چيني  ۽  مقامي  انڊين  جي  ٻيا  سڀ  هندستان  کان  آيل  ماڻهن  جا  ڪارڊ  هئا.  هڪ  ڳالهه  نوٽ  ڪيم  ته  اهي  سڀ بزنيس  مين  هئا  يا  وري ڪنهن فيڪٽري،  ڪارخاني،  دڪان  يا  ڪپڙي،  بوٽن،  راندين  جي  سامان،  مسالي،  فرنيچر  يا  ڪنهن  ٻئي  برانڊيڊ  مال  جي  نيڪال  ڪرڻ  جا  نمائندا  ۽  سيلز  مين  هئا.  سالن  کان  مختلف  ملڪن  ۾  پنهنجي  ملڪ  ۽  انڊيا  جي  ٽوئرسٽن  کي  ڏسندو اچان.  ٻنهي  ۾  هڪ  وڏو فرق آهي.  اسان  جو گهڻي ڀاڱي پاڪستاني  ڌارين  ملڪن  ۾  فقط  پئسو وڃائڻ ۽  عيش  ڪرڻ  ايندو.  رشوت جو پئسو يا لٿل فصل جو پئسو چٽ  ڪري  پوءِ  خالي  هٿين  ڳوٺ وڃي ٻٽاڪ  هڻندو پر  ولايت ۾ ملندڙ هندو ٽوئرسٽ  گهمڻ  بهاني  به  ڪمائي  ڪري  ويندو،  بهتر  کان  بهتر  نوڪري حاصل ڪري ويندو،  مستقبل  جي  ڪاروبار لاءِ  گهڻي  کان  گهڻا  ڪانٽيڪٽ  پيدا  ڪري  ويندو.  هن جو گهمڻ به بزنيس آهي.  هو عياشيءَ جي اڏن ۾ رلڻ بدران بريف ڪيس ۾ پنهنجي  پراڊڪٽ  جا  سئمپل  کڻي  هول سيل جي مارڪيٽن  ۽  وڏن واپارين  جي  آفيسن  ۾  پنهنجي  مال  جي  مارڪيٽنگ  ڪندو نظر ايندو. ٻئي  ڏينهن  صبح  جو نيرن تي ايندي وقت سٺ ستر سال کن جا پوڙها زال  مڙس  ساڳي  لفٽ  ۾  سنڌي  ڳالهائيندي  هيٺ  لهي  رهيا هئا،  پڇي  ويٺس ته،  ”سنڌي  آهيو؟“ ”ها،  ۽  توهان؟“  هنن  مون کان پڇيو. ”آئون 
		به سنڌي آهيان.“  مون سنڌيءَ ۾  جواب ڏنو. ”بمبئيءَ کان آيا  آهيو؟“  هن  پڇيو. ”نه،  توهان شايد  بمبئيءَ کان آيا  آهيو؟“  پنهنجي  رام  ڪهاڻي  ٻڌائڻ  ڇڏي  سندن  حال  احوال معلوم ڪرڻ چاهيم. ”ها،  اسان  جو بمبئي ۾ يونيورسل ٽريڊرس  نالي  امپورٽ  ايڪسپورٽ  جو بزنيس  آهي.  منهنجو نالو واسديو دوسيجا آهي  ۽  هيءَ منهنجي پتني  آهي،  اسان  هتي  پنهنجي  ڪمپنيءَ جي پروموشن  لاءِ  آيا  آهيون ۽  توهان؟“  هن  پنهنجو ڪارڊ مون کي ڏيندي پڇيو. ”آئون 
		سنڌ کان آيو آهيان.“ ”سنڌ  کان؟“ واسديو جي زال  کي  تعجب  لڳو،  ”ڇا  اڃا  سنڌ  ۾  سنڌي  آهن؟“ ”ها،  آهن  ڪيترائي  آهن.“  مون ٻڌايو مانس. ”توهان 
		جو نالو؟“ ”الطاف  شيخ  منهنجو نالو آهي.“  مون ٻڌايو مان،  پر  هنن  کي  نالي  جهٽڻ  ۾  دقت  ٿي.  آئون سمجهي ويس ته هنن ڪنهن اهڙي نالي جي توقع پئي  ڪئي،  جنهن  جي  آخر  ۾  ”واڻي“ هجي،  يعني  کٽواڻي،  موٽواڻي،  آڏواڻي،  گربخشاڻي...  وغيره وغيره.  هڪ منهنجو بنگالي جهازي  دوست،  جيڪو انڊيا ۾ تمام گهڻو رهيو آهي،  اهو جهاز  جو اسٽيرنگ  ويل گهمائڻ واري خلاصي ”سکانيءَ“ لاءِ  چوندو آهي  ته  اهو لفظ سنڌيءَ جو ته نه آهي،  جو ان جي آخر  ۾  ”ني“  جو اچار ٿو اچي  ۽  پوءِ  کلي  چوندو آهي،  پڪ  ”چارپائي“  به  ڪنهن  سنڌيءَ جي ذات هوندي.  بهرحال  پنهنجي  واقفيت آسان  بنائڻ  لاءِ  هن  سنڌي  فيمليءَ کي چيم  ته  آئون مسلمان آهيان،  يعني  شيخ،  ميمڻ،  پنهور،  رند،  وسطڙو،  سومرو جهڙي غير رومانوي ۽  رديف  قافيه  کان  ناپيد  ذات  سان  واسطو آهي  ۽  نه  ڀوڄواڻي،  پارواڻي،  لاکاياڻي  جهڙي  ميوزيڪل  ذات  سان.  مائيءَ کي  ڏاڍو افسوس ٿيو.  مون کانئن بمبئيءَ ۾ رهندڙ سنڌي اديبن ۽ سنڌي  ڪتابن  ۽  رسالن  جو پڇيو پر  کين  اها  به  خبر  نه  هئي  ته  ڪو هند يا سنڌ ۾ سنڌي پرنٽ  ۾  به  ڪا  شيءِ  اچي  ٿي. ”اسان  جا  ۽  اسان  جي  دوستن جا ٻار  هندي  ۽  انگريزي  پڙهن،“  هنن  ٻڌايو،  ”سنڌي  ته  فقط  اسان  جهڙا  جهور پوڙها ٿا ڳالهائين،  سو به ڪا ڳجهه ڳوهه جي ڳالهه ڪرڻ مهل.“ چڱو جو 
		هوٽل  جو ڊائننگ هال ويجهو هو ۽  مون ان ۾ ئي بهتري سمجهي ته هنن کان جدا ٿي ڪنهن ٻئي  ٽيبل  تي  ناشتو وڃي ڪجي،  جو هي بزنيس  مين  هئا.  هنن  جو ادب،  ٻولي ۽  ثقافت  ۽  ڪلچر  جهڙين  شين  سان  تِر  جيترو به لڳاءُ ناهي.  ان  ڪري  هاڻ  هنن  سان  وڌيڪ ويهڻ سان هو  پنهنجي  دلپسند  عنوان ”واپار“  جون ڳالهيون ڪندا،  جنهن  ۾  آئون ٽيٽيهه  سيڪڙو مارڪون به نه کڻي سگهندس ۽  فيل  ٿيندس.  آئون دل ئي دل ۾ فيصلو ڪري ڌار وڃي ويٺس. نيرن جي مانيءَ تي هوٽل  وارن طرفان  وڏو بندوبست ٿيل هو.  ايشين،  چائنيز،  يورپين  ۽  ملئي،  ڪيترن  ئي  قسمن  جا  ڊش  رکيل  هئا.  مون چوڌاريءَ ويٺلن جو جائزو ورتو.  انهن  ۾  اسان  جهڙا  هوٽل  ۾  رهندڙ  هئا،  جن  لاءِ  هيءَ نيرن مفت هئي.  ڏهاڪو کن ملئي عورتون هيون،  جيڪي  هن  هوٽل  جي  ڪنهن  هال  ۾  هلندڙ  سيمينار  اٽينڊ  ڪرڻ  آيون هيون ۽  ان  کان  علاوه ويهارو کن ماڻهو (عورتون مرد) اهڙا هئا،  جن  جي  پوءِ  خبر  پئي  ته  هو ٻُڌ  آهن  ۽  ڪمبوڊيا،  ٿائلينڊ،  سنگاپور ۽  ٻين  اوسي پاسي  جي  ملڪن  کان  هتي  هن  هوٽل  ۾  هلندڙ  ٻُڌ  ڌرم  تي  ورڪشاپ  اٽينڊ  ڪرڻ  لاءِ  آيا  آهن،  جنهن  جو بندوبست جاپان  جي  ٻُڌن  طرفان  ڪيو ويو آهي.  دراصل  ملائيشيا،  سنگاپور ۽  ٿائيلينڊ  ۾  هوٽلن  جي  رهائش  ۽  کاڌي  پيتي  جو خرچ  گهٽ  هجڻ  ۽  ڌارين  لاءِ  سلامتي  ۽  سيڪيورٽي  جو بندوبست اعلي ٰ  هجڻ  ڪري  ڪيترا  يورپي  ۽  ويندي جاپاني  مختلف  قسمن  جا  سيمينار ۽  ورڪشاپ  پنهنجي  ملڪ  ۾  رکڻ  بدران  ايشيا  جي  مٿي  ڄاڻايل  ملڪن  ۾  رکن  ٿا،  جنهن  ۾  هنن  جو خرچ  گهٽ  اچي  ٿو.  ڪوالالمپور لاءِ  ڪراچي  ڇڏڻ  وقت ايئرپورٽ  تي  پنهنجي  ننڍپڻ  جي  ڪلاس  ميٽ،  ٽنڊو قيصر جي رئيس نور احمد نظاماڻيءَ سان ملاقات ٿي.  هن  کي  جاپان  جي  ڪنهن  اداري  هڪ ماڊرن  ائگرڪلچر  مطابق  رکيل  سيمينار  لاءِ  دعوت ڏني هئي،  جنهن  ۾  پاڪستان  کان  علاوه ويهارو کن ٻين  ملڪن  جي  ماهرن  کي  به  گهرايو هئائون پر  ان  جو بندوبست انهن پنهنجي  ملڪ  جي  شهر  ٽوڪيو،  اوساڪا يا يوڪاهاما ۾ رکڻ بدران ٿائلينڊ جي شهر  بينڪاڪ  ۾  رکيو هو،  جو بقول جاپانين  جي  ته  جاپان  ۾  ايڏي مهانگائي  آهي،  جو اُتي ٻيڻو ٽيڻو خرچ  اچي  ٿو.  بهرحال  ان  حساب  سان  ملائيشيا  جون هن قسم جون شهر  کان  ڏورانهيون هوٽلون به چڱو  پرڏيهي  ناڻو ڪمايو وڃن ۽  ملائيشيا  ۾  هيترين  هوٽلن  هوندي اڃا پيون ٺهن.  ملڪ  جا  رازا،  واڍا،  ويلڊر،  مستري،  رنگ  وارا،  بورچي،  بئرا،  مئنيجر،  اڪائونٽنٽ سڀ  روزگار  کي  لڳا  پيا  آهن.  کاڌو پيتو ۽  هوٽلن  ۾  رهائش  جو اگهه کڻي اسان وٽ  به  گهٽ  هجي  يا  گهٽ  ڪيو وڃي پر  اسان  وٽ  ڪو ڌاريو نه گهمڻ لاءِ  ايندو،  نه  سيڙپ  لاءِ،  ڇو جو اسان جي ملڪ ۾ تحفظ ناهي.  بقول سنگاپور جي وزير  اعظم  لي  ڪئان  يو جي،  جنهن  هڪ  دفعو پاڪستان  اچڻ  تي  ان  سلسلي  ۾  پي  ٽي  وي تان تقرير ڪئي هئي،  ته  سندس  ملڪ  سنگاپور به تڏهن ترقي ڪئي،  جڏهن  ماڻهن  کي  جان  ۽  مال  جو تحفظ مهيا ٿيو.  اڄ  سنگاپور جهڙي ملڪ ۾ ڪو ٻار  لکين  ڊالر  کڻي  هلي  ٿو ته به سندس ڪو نالو نٿو وٺي.  نوجوان ڇوڪريون اسڪرٽن  ۾،  رات  واري شفٽ  (ڊيوٽي)  ڪري  فيڪٽرين،  ڪارخانن،  هوائي اڏن ۽  ريلوي اسٽيشن  تان  اڪيليون پيون موٽن،  ته  به  سندن  ڪو نالو نٿو وٺي،  ڇو جو هر شهريءَ کي خبر آهي  ته  ڀلي  ڪو وزير  جو پٽ  هجي  يا  وزير  پاڻ  هجي،  سلطان  جو پٽ  هجي  يا  سلطان  پاڻ  هجي،  ڪو به ڏوهه ڪندو ته کيس سزا  هر  صورت ۾ ملندي،  ان  جي  مقابلي  ۾  اسان  وٽ،  اسان  جي  شهرن  توڙي ڳوٺن ۾،  ڪهڙي  حفاظت  آهي؟  پنهنجن  توڙي ڌارين کي ڇا اها خبر ناهي ته اسان وٽ  پوليس پاڻ  پئي  ڦرون ڪري.  ڏينهن  ڏٺي  جو رستن تان ماڻهو پيا  اغوا ٿين ۽  ڍور،  ڍڳن  وانگر وڪامن!  معمولي ڳالهه تي خون پيا  ٿين  ۽  ان  هوندي به اسان پنهنجو پاڻ  کي  مهذب،  مهمان  نواز ۽  باشعور پيا  سڏايون.  مطلب  اهو آهي  ته  جيستائين  اسان  وٽ  امن  امان  جي  حالتن  نه  سڌرندي،  تيستائين  ڪهڙو ڌاريو خرچ  ڪري  موئن جو دڙو ڏسڻ ايندو!  ڪهڙو غير ملڪي يا مڪاني بزنيس  مين  اسان  جي  ڳوٺن ۾ اچي  فيڪٽري  هڻندو،  جو ڳوٺ جي بيروزگارن  لاءِ  روزگار  جو ذريعو بڻجي.  ملائيشيا  ايندي  وقت ڪراچي  ايئرپورٽ  تي  سڪندر  زرداري  نالي  ايف  آءِ  اي  جو هڪ انسپيڪٽر  مليو.  سندس  هٿ  ۾  سنڌي  اخبار  هئي.  چيومانس ته،  ”پڙهي  مون کي ڏجانءِ.“ ”ادا 
		هينئر ئي کڻي وڃ.“  هن  اخبار  مون ڏانهن وڌائيندي چيو،  ”اسان  وٽ  ڪهڙو ترقيءَ جو ڪم ٿي رهيو آهي،  جنهن  جي  خوشخبري  اخبار  ۾  پڙهي  اندر  ٺري پوي.  اخبار  پڙهڻ  سان  ويتر ٿو ٿئي ته اسان جي ملڪ کي خبر ناهي ڪنهن جي نظر لڳي وئي آهي،  جو رڳو برايون ۽  ڏک  آهن.“ سڪندر 
		جي ڳالهه تي کلندي کانئس اخبار ورتم پر  پوءِ  هن  جي  ڳالهه  ڌيان  ۾ رکندي  ايئرپورٽ  جي  لائونج ۾ اچي  اخبار  پڙهيم،  ته  پهريون دفعو  احساس ٿيو ته ويندي مالديپ،  سريلنڪا،  ايران  ۽  عمان  جهڙي  ايشيائي  ملڪ  جو باشندو اسان جي اخبار ترجمو ڪرائي پڙهي  ته  وائڙو ٿي وڃي،  ته  پنج  هزار  سال  اڳ  جي  مهذب  سنڌ  هن  نئين  صديءَ ۾ ڪهڙي حال ۾ آهي! انهن 
		قسمن جون ڳالهيون ههڙن ملائيشيا،  ڪمبوڊيا،  ٿائلينڊ،  ويٽنام،  هانگ  ڪانگ  جهڙن  ملڪن  ۾  ٿين  ته  کڻي  چئجي  ته  هتي  جا  ماڻهو سڌريل نه آهن،  چيني  ۽  ويٽنامي  آفيمي  ۽  ظالم  آهن.  اسان  جا  ماڻهو ته سڌريل ۽  سلجهيل  مشهور هئا،  جن  کي  انسان  ذات  جو ته ڇا،  جانورن جو به خيال هجڻ کپي.  1925ع  ۾  لنڊن  جي  اخبار  ۾  هڪ  خبر  آئي  هئي  ته،  ”حيدرآباد  سنڌ  جي  هڪ  سنڌي  سيٺ  شهر  ۾  هلندڙ  گهوڙن ۽  گڏهن  جي  پيئڻ  ۽  ٿڌڪار ۾  ويهڻ لاءِ  پاڻيءَ جا تلاءَ ۽  لوهي گرڊرن وارا پڪا  منهه  ٺهرايا  آهن.“  ۽  اڄ  مُني  صديءَ بعد هڪ انگريز  يا  يورپيءَ کي سنڌ يا پاڪستان  بابت  ڪجهه  ٻيو ئي رايو هوندو. "
0,http://www.thekawish.com/Articles1/Altaf%20Shaikh/2005/2005/15%20Oct%2005.htm,ٻار  جو  نالو  رکڻ  لاءِ  به  سرڪار  جي  اجازت  گهرجي ڇنڇر 15 آڪٽوبر 2005ع اسان  جي  ملڪ  ۾  ٻارن  جا  مختلف  نالا  رکڻ  تي  ڪا  جهل  پل  يا  پابندي  ناهي.  وڻي  ته  ڪو  پنهنجي  ٻار  جو  نالو  گل  احمد  رکي  يا  تاج  محمد،  انب،  ليمون،  ڏاڙهون  رکي  يا  اڪ،  ٽوهه،  چڀڙ.  اهڙي  طرح  ٻين  به  ڪيترن  ملڪن  ۾  ماڻهو  آزاد  آهن  ته  جنهن  کي  جيڪو  نالو  وڻي  اهو  رکي.  اهڙي  طرح  ذات  به  جيڪا  جنهن  کي  وڻي  رکي  سگهي  ٿو.  ڀلي  ابن  ڏاڏن  کان  هلندڙ  رکائي  يا  انهن  جي  ڪنهن  برانچ  سان  پاڻ  سڏرائي.  ڪيترا  پنهنجي  پيءُ  ڏاڏي  جي  ذات  بدران  پنهنجي  لاءِ  نئين  ذات  ايجاد  ڪن  ٿا  ۽  پنهنجي  ڏاڏي  يا  پڙ  ڏاڏي  جي  نالي  زاهد،  يونس،  يوسف  يا  دائود  تان  پنهنجي  سڃاڻپ  زاهداڻي،  يونساڻي،  يوسفاڻي  يا  دائودي  واري  ذات  سان  لاڳاپين  ٿا.  پر  ڪيترا  ملڪ  آهن  جتي  نالي  يا  ذات  جي  معاملي  ۾  اتي  جي  حڪومت  دخل  اندازي  ڪري  ٿي  ۽  وقت  به  وقت  اتي  جي  ماڻهن  کي  اطلاع  ڪندي  رهي  ٿي  ته  ڪهڙين  شين  وارا  نالا  يا  ذاتيون  ختم  ڪيون  وڃن،  جو  اهي  شيون  سٺيون  نه  آهن.  جپان  به  انهن  ملڪن  مان  هڪ  آهي.  جپان  جي  وزارت  انصاف وٽ  قانوني  اٿارٽي  آهي  ته  ٻارن  تي  رکڻ  لاءِ  ڪهڙا  نالا  رد  ڪري  ۽  ڪهڙا  قائم  رکي.  ان  سلسلي  ۾  وقت  بوقت  اخبارن  ذريعي  مائٽن  کي  آگاهه  ڪيو  پيو  ويندو  آهي.  جيئن  هو  پنهنجي  نئين  ڄاول  ٻار  جو  نالو  ملڪ  جي  قاعدي  قانون  مطابق  صحيح  رکن. جپاني  نالا  گهڻو  ڪري  ڪانجي  (شڪلين  واري  جپاني  زبان)  ۾  لکيا  وڃن  ٿا،  پر  ڪجهه  نالا  آوازن  وارا،  جپاني  زبان  هرا  گانا  ۽  ڪاٽا  ڪانا  ۾  به  لکيا  وڃن  ٿا.  ڪانجيءَ  ۾  اهو  مسئلو  آهي  ته  هڪ  ئي  نالي  جون  ڪيتريون  ئي  شڪليون  آهن،  جنهن  مان  معنيٰ  مطابق  صحيح  شڪل  چونڊڻي  پوي  ٿي.  مثال  طور  اسان  ”وار“  لکون  ٿا  ته  مٿي  جو  وار  به  اهو  ٿيو  ته  حملي  ۾  وار  ڪرڻ  به  اهو  ٿيو  ته  ٻيهر  پڳ  کي  ورائي  وار  ڏيڻ  به  ٿيو.  پر  جپاني  ۽  چيني  زبان  ۾  هر  هڪ  لفظ  جي  مختلف  شڪل  ٿيندي،  جيتوڻيڪ  اچار  کڻي  ساڳيو  هجي،  جيئن  هتي  سڀني  لاءِ  اچار  ته  ساڳيو  آهي.  سو  جپانيءَ  ۾  ڪي  ڪي  نالا  اهڙا  آهن  جون  جون  سٺ  سٺ  ستر  ستر  ڪانجيون  يعني  شڪليون  آهن.  ڪنهن  ڇوڪريءَ  جو  نالو  ڪيڪو  آهي  ته  ڪو  معنيٰ  ٻار،  پر  پهرين  حرف  ”ڪي“  جون  پنجاهه  کن  معنائون  آهن.  ان  ڪري  صحيح  معنيٰ  ڪهڙي  ٿيندي  يعني  هن  ڇوڪريءَ  پنهنجو  نالو  ڪهڙي  ڳالهه  تان  رکيو  آهي،  ان  لاءِ  ان  جي  نالي  جي  لکڻي  (شڪل)  ڏسي  اندازو  لڳائي  سگهبو.  جيئن  ڪو  چوي  ته  هن  جو  نالو  لال  آهي  ته  اهو  لفظ  سنڌي  يا  اردو  ۾  لکيل  ڏسي  اندازو  لڳائي  سگهبو  ته  آيا  هن  جو  نالو  ڳاڙهو  (لال)  آهي  يا  هيرو  جواهر  (لعل). جپاني  ڇوڪرن  توڙي  ڇوڪرين  جا  نالا  توڻي  ذاتيون  سمنڊ،  جبلن،  دريائن،  وڻن،  ٻوٽن  ۽  انساني  صفتن  ۽  وصفن  جهڙوڪ  خوشي،  سونهن،  همت،  بردباري،  ڪاميابي،  ڏاهپ  جهڙن  لفظن  سان  جڙن  ٿا.  ڇوڪرين  جي  نالي  پويان  گهڻو  ڪري  ”ڊاءِ“  معنيٰ  وڏي،  ”تا“  معنيٰ  عظيم،  مي  معنيٰ  سونهن  ۽ معنيٰ  هلڪي  هلڪي. جيئن  هلڪي  هير،  هلڪو  چشمو  وغيره  لفظ  اچن  ٿا.  ڇوڪرن  جي  نالن  پويان  هيڪو،  ڪازو،  تومو،  يا،  ماسَي،  متسو  جهڙا  لفظ  اچن  ٿا.  جيئن  ته  ڇوڪرن  جا  نالا  ٿين (سرءُ  جي  موسم)، (پهريون  پوٽو)، (پهريون  پٽ)، (پاڪ  پوتر)، (قانون  جي  پابندي  ڪندڙ)، (بانس  جو  ڏنڊو)، (ڏاهو  پٽ)، (برف)، (اٺون  پٽ)، (بنا  نالي  وارو)  وغيره.  جپان  ۾  ڇوڪرين  جا  نالا  هن  ريت  ٿين (سخياڻي)، (رات  واري  برسات)، (اک)، (ڇري)، (ڦوهارو)، (وڻ  جو  ٿڙ)، (گهنڊڻي)، جهرڪي، (بجلي)  وغيره.  هتي  جي  تيز  رفتار  گاڏيءَ  جو  نالو  به  هڪاري  آهي.  ڇوڪرين  جا  ڪي  نالا  انگريزي  نالن  تان  به  کنيل  آهن.  جيئن  ته انگريزي  نالي  ائلس  تان  کنيل  آهي. اهڙي  طرح  جپانين  جون  ذاتيون  آهن،  جيڪي  پڻ  درياهن،  جبلن،  شهرن،  وڻن،  گلن  ۽  جانورن،  پکين  جي  نالن  تان  کنيل  آهن.  جپانين  جون  ذاتيون  شهرن  تان  آهن  (جيئن  اسان  وٽ  بخاري،  شيرازي،  دهلوي،  ٺٽوي  وغيره)  پر  اهي  سڀ  پنهنجي  ملڪ  جپان  جي  شهرن،  ڳوٺن  ۽  واهڻن  جي  نالن  سان  آهن.  جپاني  سڄي  دنيا  ۾  فقط  پاڻ  کي  اتم  اتاهون  ٿا  سمجهن،  باقي  دنيا  جي  ماڻهن  کي  سخت  احمق  ترين  ۽  جاهل.  سو  هتي  جپان  ۾  ايران،  عراق  يا  عرب  شهر  جو  سڏائڻ  ته  وڏي  خواري  آهي  پر  ڪئين  سالن  کان  هتي  رهندڙ  چيني  ۽  ڪورين  جيڪي  سندن  سوٽ  ماسات  ٿيا،  پاڻ  کي  پنهنجن  ملڪن  جو  سڏائڻ  کان  لڪ  پيا  ڪندا،  ڇو  جو  جپاني  پنهنجو  پاڻ  کي  جهڙوڪر  سيد،  پير  ٿا  سمجهن،  جن  اڳيان  چيني  ۽  ڪورين  به  باگڙين  ڀيل  آهن.  هڪ  خيال  کان  سٺي  ڳالهه  به  آهي. ڪيترن  جپانين  جون  ذاتيون  سندن  ڪرت  ۽  ڪمن  پويان  به  آهن،  پر  هر  صورت  ۾  نئين  ڄاول  ٻار  جو  نالو  سوچي  سجهي  رکيو  وڃي  ٿو  ته  ان  نالي  رکڻ  تي  حڪومت  طرفان  بندش  ته  نه  آهي.  ڄمڻ  واري  ڏينهن  مطابق  ڀاڳ  وارو  آهي  يا  نه  ۽  نالو  ذات  سان  ٺهڪي  اچي  ٿو  يا  نه.  ائين  نه  ته  ذات  جو  زرداري  هجي  يعني  سون  پئسي  وارو  ۽  نالو  وري  مسڪين  رکيو  وڃي.  بهرحال  جپان  جي  وزارت  انصاف  جي  فيصلي  مطابق  ڪجهه  نالا  رکڻ  کان  منع  ڪئي  وئي  آهي  ته  ڪجهه  نالا  وڌايا  ويا  آهن،  يعني  انهن  نالن  رکڻ  جي  پهرين  اجازت  نه  هئي  پر  هاڻ  حڪومت  طرفان  موڪل  ڏني  وئي  آهي  ۽  نئين  ڄاول  ٻار  جو  اهو  نالو  رکڻ  سان  ”ڄم  جو  سرٽيفڪيٽ“  ٺهڻ  ۾  ڪنهن  کي  اعتراض  نه  ٿيندو.  حڪومت  طرفان  نالن  جي  وڌاءَ  ۽  ڪٽاءَ  تي  اخبارن  ۾  پڙهندڙن  جا  اڄ  ڪلهه  دلچسپ  خط  ايندا  رهن  ٿا  ۽  ڇو  ڀلا  جپاني  ڇوڪريون  ان  محنتياڻي  جيت  ”ماڪوڙي“  جو  نالو  هاڻ  پاڻ  ته  نه  رکن  ۽  ماکيءَ  جي  مک  جيڪا  ڏنگي  ٿي،  ان  جو  نالو  لسٽ  مان  خارج  ڪرڻ  بدران  رهڻ  ڏنو  ويو  آهي. 
1,http://www.thekawish.com/Articles1/Altaf%20Shaikh/2005/2005/14%20Aug%2005.htm,قاعدي  قانون  جي  ملڪ  جا  ڪجهه  ڌاريا  ڏوهاري آچر 14 آگسٽ 2005ع جپان  دنيا  جي  انهن  ملڪن  مان  آهي،  جتي  قاعدي  قانون  تي  سختيءَ  سان  عمل  ٿئي  ٿو.  ڪنهن  بي  گناهه  جو  پوليس  يا  ٻي  ڪا  ايجنسي  نالو  نٿي  وٺي.  پر  ڏوهه  ڪرڻ  بعد  جپان  ۾  ورلي  ڪو  بچي  ٿو  سگهي.  ان  ڪري  غير  قانوني  ڪمن  کان  هر  جپاني  پري  ڀڄڻ جي  ڪوشش  ڪري  ٿو.  کين  ننڍي  هوندي  کان  ماءُ  پيءُ  طرفان  ۽  اسڪول  ۾  استادن  طرفان  اها  سُتي  پياريلآهي  ته  ڪوڙ  نه  ڳالهائجي،  چوري  نه  ڪجي،  ٻئي  کي  نه  رنجائجي. رستو  صحيح  طرح  ٽپجي،  پاڙي  وارن  کي  ڊسٽرب  نه  ڪجي.  ويندي  لئبريريءَ  مان  ڪتاب  وٺجي،  ته  وقت  تي  واپس  ڪجي  ۽  ان  تي  ڪو  داغ  وغيره  لڳڻ  نه  ڏجي.  بهرحال  دنيا  ۾  ٿورا  گهڻا  ڏوهه  ته  هر  هنڌ  ٿيندا  رهن  ٿا،  جن  ۾  وڏو  حصو  مڪاني  ماڻهن  جو  ئي  آهي.  ڌاريون  ماڻهو  جپان  ۾  تمام  گهڻو  خبردار  ٿي  هلي  ٿو.  هن  جو  پنهنجي  ملڪ  ۾  ڀلي  ته  رڪارڊ  خراب  هجي،  پر  جپان  ۾  هو  ڪا  به  اهڙي  حرڪت  نٿو  ڪرڻ  چاهي،  جو  کيس  ان  جي  سزا  ملي  ۽  جپان  جهڙي  ملڪ  مان  نيڪالي  مليس.  هونءَ  هتي  جپان  ۾  گووندا  پرساد  نالي  هڪ  نيپالي  هندوءَ  جو  نالو  مشهور  آهي،  جنهن  چاليهه  سالن  جي  هڪ  جپاني  عورت  کان  رقم  ڦري  ۽  ان  بعد  کيس  قتل  ڪري  ڇڏيو. گووندا،  ”ياسوڪو  واتانابي“  نالي  هڪ  جپاني  عورت  کي  1997ع  ۾  قتل  ڪيو  هو.  ان  بعد  ڪورٽ  جي  پهرين  ڪارروائي ۾  گووندا  ڪيس  کٽي  ويو،  پر  پوءِ  ٽوڪيو  هاءِ  ڪورٽ  ۾  هن  ڪيس  جي ابتي  ٿي  وئي  ۽  کيس  عمر  قيد  جي  سزا  ڏيڻ  جو  اعلان  ڪيو  ويو. هن  ڪيس  جپان  ۾  ڪافي پيدا  ڪئي.  ويندي  ڪجهه  اخبار  نويس  ۽  وڪيل  گووندا  جي  بچاءَ  لاءِ  جدوجهد  ڪرڻ  لاءِ  نڪري  آيا.  پر جپان  جي  سپريم  ڪورٽ  گووندا  جي  اپيل ڪري  ڇڏي.  هن  ڪيس  ۾  هتان  جي  ماڻهن  جي  دلچسپيءَ  جو  وڏو  سبب  اهو  به  هو  ته  هن  جي ياسوڪو  هڪ  قسم  جي  ٻٽي  زندگي  گذاري  پئي.  هوءَ  هڪ  اعليٰ  قسم  جي  يونيورسٽيءَ  جي  گرئجوئيٽ  هئي  ۽  ڏينهن  جو  هڪ  مئنيجر  جي  حيثيت  سان  ٽوڪيو  اليڪٽرڪ  پاور  ڪمپني  ۾  نوڪري  ڪرڻ  سان  گڏ  رات  جي  وقت  شيبويا  واري  علائقي  جي  پوين  گهٽين  ۾  هن ٿي  پئسو  ڪمايو  ٿي.  گووندا  جي  هن  سان  ملاقات  ان  ئي  رات  واري  ڌنڌي  معرفت  ٿي.  هڪ  ٻئي  کي  ڌتارڻ  ۽  پئسو  حاصل  ڪرڻ  جي  چڪر  ۾  معاملو  خون  ريزيءَ  تائين  وڃي  پهتو. هن  ڪيس  ۾  ڪيترن  جپانين  جو  اهو  خيال  هو  ته  هڪ  ڌارئي  جي  حيثيت  ۾  گووندا  کي  سخت  کان  سخت  سزا  ملڻ  کپي،  پر  ڪجهه  جپانين  جي  هن  سان  همدردي  به  هئي.  سندن  چوڻ  هو  ته  هڪ  ڌارئي  کي  ياسوڪو  جهڙي  پڙهيل  ڳڙهيل  ۽  وڏي  عهدي  واري  عورت  پنهنجي  حوس  جو  شوق  پورو  ڪرڻ  لاءِ ڪيو. بهرحال  گووندا  جهڙا  تمام  ٿورا  ڌاريا  ملندا،  جن  جپان  ۾  قانون  جي  ڀڃڪڙي  ڪري  بدنامي  ماڻي  هجي.  ڌارين  ڏوهارين  ۾  سڀ  کان  گهڻو  بدنام  اڳوڻو  بيٽلز  پال  مڪارٿني  هو،  جنهن  کي  چرس  جو  ٿيلهو  اسمگل  ڪرڻ  جي  ڪوشش  جي  ڏوهه  ۾  جپاني  جيل  ۾  نوَ  ڏينهن  رکيو  ويو  هو.  ڪجهه  ٻيون  ڌاريون  شخصيتون  جيڪي  ڏوهن  جي  معاملي  ۾  جپان  ۾  تمام  گهڻيون  بدنام  ٿيون،  انهن  مان  هڪ  والٽر نالي  انگريز  جي  زال  اِڊٿ  پڻ  ٿي  گذري  آهي.  هي  ڪيس  هڪ  سئو  سال  کن  اڳ  جو  آهي.  جڏهن  هوءَ  1890ع  ۾  جپان  آئي  هئي  ۽  والٽر  ڪاريو  نالي  هڪ  43  سالن  جي  انگريز  سان  شادي  ڪئي  هئائين.  ان  وقت  سندس  عمر  27  سال  هئي  ۽  مڙس  جي  ڀيٽ  ۾  بيحد  خوبصورت  ۽  جوان  هئي.  والٽر  يوڪو  هاما  جي  مشهور”يونائيٽيڊ  ڪلب“  جو  مئنيجر  هو.  پاڻ  تمام  گهڻو  شرابي  ۽  زاني  هو.  هو  ڪن  جنسي  بيمارين ۾  مبتلا  هو.  هي  اهو  زمانو  هو،  جنهن  ۾  اڃا يا  ٻيون  دوائون  ايجاد  نه  ٿيون  هيون.  سور  جي  سخت  جسماني  پيڙا  کان  نجات  حاصل  ڪرڻ  لاءِ  انهن  ڏينهن  ۾  اهي  شيون  کاڌيون  ويون  ٿي،  جن  ۾  ”ارسينڪ“  جهڙي  زهر  جو  حصو  مليل  هيو. يوڪا  هاما  ۾  رهندڙ  فارينرن  ۾  والٽر  جي  ننڍي  نيٽي  ۽  خوبصورت  زال  اڊٿ  ”ميم  صاحبه“  جي  زندگي  گذاري  ٿي،  جو  هن  کي  پنهنجي  امير  مڙس  کان  خوب  پئسو  مليو  ٿي.  سندس  مڙس  ڏينهون  ڏينهن  بيمار  ٿي  کٽ  حوالي  ٿيندو  ويو،  پر  هيءَ  ويتر  وڌيڪ  آزاديءَ  سان  ڪلبن  ۽  ناچ  گهرن  جي  راڻي  ٿيندي  وئي.  ڪجهه  سالن  بعد  والٽر  جي  حالت  يڪدم  خراب  ٿيڻ  لڳي  ۽  22  آڪٽوبر  1896ع  تي  هو  ستو،  ته  وري  نه  اٿيو.  پوسٽ  مارٽم  ۾  اهو  ظاهر  ٿيو  ته  والٽر  کي  زهر  ڏيئي  ماريو  ويو  آهي.  سندس  زال  گهڻيئي  حيلا  هلائي،  ڊاڪٽر کي  پئسو  کارائي،  اهو  ثابت  ڪرڻ  جي  ڪوشش  ڪئي  ته  هو  ڪنهن  جي  زهر  سان  نه  پر  پنهنجي  ئي  کاڌل  دوائن  جي  غلط  اثر  ڪري  مري  ويو  آهي،  پر  جپاني  پوليس  ۽  ڪورٽ  ۾  اهڙي  وٺ  پڪڙ ٿي،  جو  راز  کلي  پيا  ۽  اِڊٿ  جنهن  کي  پهرين  شڪ  جي  بنياد  تي  نظر  بند  ڪيو  ويو  هو،  تنهن  کي  جج  طرفان  ڦاهيءَ  جو  حڪم  ڏنو  ويو. ان  ڪيس  جي  ڪري  انگريزن  جي  وڏي  بدنامي  ٿي.  هنن  گهڻو  ئي  چاهيو  ٿي  ته  اهو  ڪيس  ڪنهن  ريت  دٻجي  وڃي  ۽  جنهن  بادشاهت  جو  سج  ڪڏهن  نه  ٿي  لٿو،  تنهن  مٿان  ٽڪو  نه  لڳي،  پر  جپان  حڪومت  ان  ڪيس  جي  فيصلي  جو  وڏي  واڪ  اعلان  ڪري  ڇڏيو.  هي  اهڙو  ڪيس  هو،  جنهن  جي  ڳالهه  نه  فقط  جپان  ۾  رهندڙ  انگريزن  ۽  يورپين  جي  وات  تي  اچي  وئي،  پر  سڄي  ڏور  اوڀر  ۽  ننڍي  کنڊ  ۾  به  ان  جو  چوٻول  ٿي  ويو.  بهرحال  پوءِ  انگريز  ڊپلومئٽن  وڏي  ڪوشش  ڪري  هن  جوان  ۽  سهڻي  انگريزياڻيءَ  کي  ڦاهيءَ  جي  ڦندي  کان  بچائي،  سخت  پورهئي  سان  عمر  قيد  ڏياري.  اِڊٿ  کي  پوءِ  يڪدم  انگريزن  جي  ڪالوني  هانگ  ڪانگ  جي  جيل  ۾  رکيو  ويو،  جتان  ڪجهه  سالن  بعد  انگلينڊ  جي  هڪ  شهر  ايلسبرگ  جي  جيل  ۾  موڪليو  ويو  ۽  اٺ  سال  کن  جيل  ڪاٽڻ  بعد  2 4  سالن  جي  ڄمار  ۾  کيس  آزاد  ڪيو  ويو.  ان  بعد  هوءَ  انگلينڊ  ۾  خاموشيءَ  جي  زندگي  گذاريندي  رهي  ۽  تمام  وڏي  ڄمار  زنده  رهي،  نوي ورهين  جي  عمر  ۾  سن  1958ع  ۾  وفات  ڪري  وئي.  اِڊٿ  جي  مڙس  والٽر  جي  قبر  اڄ  به  ”يوڪوهاما  فارينرس  جنرل  سيميٽري“  ۾  نمايان  طرح  نظر  اچي  ٿي. هڪ  ٻئي  ڪيس  ۾  هڪ  ڪورين  کي  سزا  ملي،  پر  جتي  هو  جپانين  جي  نظرن  ۾  ڏوهاري  ثابت  ٿيو،  اتي  هو  ڪورين  لاءِ  هيرو  به  ٿي  ويو.  جپان  ۾  سڀ  کان  گهڻا  ڌاريا  ڪورين  آهن.  انهن  ڪورين  ۾  ڪيترا  ته  اهي  يا  انهن  ڪورين  جو  اولاد  آهن،  جيڪي  جپان  ۾  پنهنجيءَ  مرضي  سان  رهڻ  لاءِ  نه  آيا  هئا،  پر  جنگين  ۾  جپاني  هنن  کي  سندن  ملڪ  مان  قيدي  ڪري  وٺي  آيا  ۽  سندن  اولاد  جپاني  ڳالهائي  ٿو.  ڪيترن  جا  ته  جپانين  سندن  اصلي  ڪورين  نالا  بدلائي  جپاني  رکيا،  جن  سان  هو  اڄ  به  سڏيا  وڃن  ٿا.  پر  پوءِ  به  اڃا  تائين  هو  جپانين  جي  نظر  ۾  گهٽ  ذات  ۽  ڪمتر  سمجهيا  وڃن  ٿا.  هنن  سان  جتي  ڪٿي  خراب  سلوڪ  ڪيو  ٿو  وڃي.  ان  پسمنظر  ۾  جپاني  ۽  ڪورين  لٽريچر  ۾  ڪيترائي  افسانا  ۽  ڪهاڻيون  پڻ  آهن.  بهرحال  جپان  ۾  ڌارين  جي  ڏوهن  جي  حوالي  سان  هي  ڪيس  تمام  گهڻو  مشهور  آهي.  20  فيبروري  1968ع  ۾  ڪم  هي  نالي  هڪ  چاليهه  سالن  جو  ڪورين  جيڪو  جپان  ۾  ئي  ڄائو  هو،  شيميزو  شهر  جي  هڪ  نائيٽ  ڪلب  ۾  داخل  ٿيو  ۽  پاڻ  سان  آندل  بندوق  سان  اتي  موجود  ٻن  جپاني  غنڊن  کي  ماري  وڌائين. ان  بعد  هن  هڪ  نويڪلي  جاءِ  تي  ٺهيل  سوماتاڪيو  نالي  هوٽل  ۾  پهچي،  اتي  موجود  تيرهن  ماڻهن  کي  باندي  بڻايو.  ڪم  نالي  هن  ڪورين  جپان  حڪومت  کي  چتاءُ  ڏنو  ته  هن جون  گهرجون  پوريون  نه  ٿيڻ  تي  هو  سڀني  ماڻهن  کي  ڊائنا  مائيٽ  سان  تباهه  ڪري  ڇڏيندو. “  ” هن  اخباري  نمائندن  کي  پريس  ڪانفرنس  دوران  ٻڌايو  ته  ”آئون  تيسين  مرڻ  نٿو  چاهيان،  جيسين  جپان  جي  عوام  کي  اسان  سان  رکيل  سندن  ناروا  سلوڪ  جي  ڄاڻ  نه  ٿئي“ هن  کي  جيئڻ  جو  گهڻو  موقعو  نه  ملي  سگهيو،  جو  اخباري  نمائندن  ۾  موجود  هڪ  سادا  ڪپڙا  پهريل  ڪمانڊو  هن  کي  سوگهو  ڪري  ورتو.  ڪم  تي  ڪيس  هليو  ۽  مليل  سزا  مطابق  هن  جيل  ۾  ٽيٽيهه  سال  گذاريا.  ان  بعد  جپان  حڪومت  هن  کي  1999ع  ۾  ڪوريا  موڪلي  ڇڏيو.  جپان  ۾  رهندڙ  هڪ  ننڍڙي  ڪورين  ڪميونٽي  جي  سهنج  ۽  سهولتن  لاءِ  ورتل  ڪوششن  ڪم  کي  ڏکڻ  ڪوريا  جو  قومي  هيرو  بنائي  ڇڏيو.  جپانين  جي  نظرن  ۾ کڻي  جو  هو  وڏو  ڏوهاري  هجي. 
2,http://www.thekawish.com/Articles1/Altaf%20Shaikh/2005/2005/07%20May%2005.htm,ڪاغذ  جا  گهر  ،  ميزبان  ماءُ ۽  ڊگهن  ماڻهن  جو  مسئلو ڇنڇر 07 مئي 2005ع جپان  حڪومت  جڏهن  ڌارين  ملڪن  جي  شاگردن  کي  اسڪالر  تي  جپان  جي  يونيورسٽين  ۾  اعليٰ  تعليم  حاصل  ڪرڻ  لاءِ  گهرائي  ٿي  ته  هنن  کي  خرچ  پَکي  ۽  تعليمي  سهولتن  سان  گڏ  هڪ  مڪاني  ” “ (ميزبان  فئملي)  سان  به  تعارف  ڪرائي  ٿي،  جيڪا  هنن  کي  جپان  ۾  گهرو  مسئلن  ۾  رهنمائي  ۽  مدد  ڪري  سگهي.  مثال  طور  رهائش  لاءِ  مسواڙي  گهر  ڳولي  ڏيڻ،  ٻارن  لاءِ  اسڪول  ۾  داخلا  وٺرائي  ڏيڻ  يا  ڪو  ٻيو  مسئلو  هجي.  جيئن  ته  اسان  جا  ٻار  اسڪول  ۾  عام  ملندڙ  لنچ  نٿا  کڻي  سگهن،  جو  انهن  ۾  پورڪ سوئر  جو  گوشت)  ٿئي  ٿو  ته  انهن  لاءِخاص  مانيءَ  جو  بندوبست  ڪرائڻ  يا  شروعاتي  ڏينهن  ۾  جپاني  نه  اچڻ  ڪري  مترجم( جا  فرض  ادا  ڪرڻ،  وغيره. هوسٽ  فئمليون  گهڻو  ڪري  تمام  امير  ٿين  ٿيون  ۽  هنن  لاءِ  انگريزي  اچڻ  به  ضروري  آهي،  جيئن  ڌارئي  ملڪ  کان  آيل  مهمانن  جي  ڳالهه  سمجهي  سگهن.  پئسي  واريون  هجڻ  ڪري  اهي  دنيا  جي  ڪيترن  غمن  ۽  فڪرن  کان  آزاد  آهن  ۽  واندڪائي  هجڻ  ڪري  هو  پنهنجو  پاڻ  کي  ٻين  جي  مدد  ڪرڻ  ۾  مشغول  رکن  ٿيون.  هوسٽ  فيملي  جا  زال  مڙس  گهڻو  ڪري  وڏيءَ  عمر  جا ٿين.  سندن  اولاد  شاديون  ڪري  يا  نوڪريءَ  خاطر  ٻئي  شهر  ۾  رهي  ۽  هي  اڪيلا  هجڻ  ڪري  ڪنهن  ڌارئي  جي  مدد  ڪرڻ  ۽  انهن  جي  خبر  چار لهڻ  ۾  خوشي  محسوس  ڪن  ٿا. اهڙيءَ  صورت  ۾  جپان  ۾  پڙهائيءَ  لاءِ  ايندڙ  ڌارين  ملڪن  جي  شاگردن  ۽  انهن  جي  فئملين  لاءِ  هن  قسم  جون  ميزبان( جپاني  فئمليون  وڏي  مدد  آهن  ۽  ساڳئي  وقت  اهي  شاگرد  ۽  انهن  جا  ٻار  هنن  جپاني  هوسٽ  فئملين  لاءِ  وندر  آهن.  اسان  جو  ڀاڻيجو  مشتاق  ميمڻ  به  جڏهن  هيروشيما  يونيورسٽيءَ  ۾  پي  ايڇ  ڊي  لاءِ  جپان  اچي  رهيو  هو  ته  هن  کي  يونيورسٽيءَ  طرفان  ٻڌايو  ويو  ته  هيروشيما  ۾  چار  سال  رهڻ  دوران  سندن  هوسٽ  مدر(  ميزبان  ماءُ)  ترميڪو  هوندي.  جپان  پهچڻ  تي  ۽  هيروشيما  ۾  چار  سال  رهڻ  دوران  ته  هيءَ  عورت  سندن  مدد  ڪندي  رهي،  پر  هاڻ  هيروشيما  ڇڏي  فڪوئوڪا  ضلعي جي  شهر  ڪوڪُورا  ۾  رهڻ  تي  به  اها  هوسٽ  مدر  ڪڏهن  ڪڏهن  هيروشيما  کان  هنن  سان  ملڻ  لاءِ  هليو  اچي  ۽  فون  ته  سدائين  ڪندي  رهي  ٿي.  هي  اڄ  به  هيروشيما  هن  جي  گهر  ائين  وڃي  رهن  ڄڻ  پنهنجو  گهر  هجين.  بقول  مشتاق  جي  ته  جيڪڏهن  هيءَ  هوسٽ  مدر  نه  هجي  ها  ته  هن  لاءِ  پي  ايڇ  ڊي  ڪرڻ  مشڪل ٿي  پوي  ها ۽ هو  ٻارن  سان  گڏ  جپان  ۾  رهي  نه  سگهي  ها. مشتاق  جڏهن  جپان  آيو  هو  ته  سندس  ٻار  تمام  ننڍا  هئا.  وڏو  پٽ  احسن  اڍائي  سالن  جو  مس  هو.  ڌيءُ  ايمان  ڏيڍ  سال  جي  هئي.  ٻارن  جي  ماءُ  مريم(جيجل)  شاديءَ  کان  اڳ  اسان  سان  گڏ  جپان  ۾  ڪافي  وقت  گذاريو  هو  ۽  هوءَ  هتي  جي  ڪلچر  ۽  زبان  کان  ڪجهه  ڪجهه  واقف  ضرور  هئي،  پر  ايترو  نه  هئي  ۽  ويتر  پاڪستان  اچي  انگريزي  پڙهڻ  ۽  شاديءَ  بعد  انگلينڊ  ۾  رهڻ  ڪري،  هن  لاءِ  توڙي هن  جي  مڙس  مشتاق  لاءِ  انگريزي  ڳالهائڻ  وارن  ملڪن  ۾  رهڻ  وڌيڪ  آسان  هو.  سو  اهڙيءَ  صورت  ۾  هيروشيما  جي  هيءَ  هوسٽ  فيملي  هنن  لاءِ  وڏي ثابت  ٿي.  جنهن  سان  گڏ  ننڍا  ٻار  احسن  ۽  ايمان  رهي،  جلد  ئي  جپاني  ڳالهائڻ  سکي  ويا  ۽  پوءِ  جپاني  اسڪول  ۾  داخلا  ۽  پڙهائيءَ  ۾  به  کين  تڪليف  نه  ٿي.  نه  ته  هن  پاسي  انگريزي  اسڪول  بنهه  نه  هجڻ  ڪري  ٻارن  جي  تعليم  جو  وڏو  مسئلو  هو،  جيسين  جيجل  جپاني  زبان  ۾  ڀڙ  ٿئي،  تيسين  ٻارن  کي  هوم  ورڪ  ڪرائڻ،  گهمائڻ  ڦيرائڻ  هن  هوسٽ  مدر  جي  ذمي  رهيو  ۽  مشتاق  فقط  پنهنجي  پڙهائيءَ  کي  منهن  ڏيندو  رهيو.  تعليم  بعد  نوڪريءَ  لاءِ  جڏهن  مشتاق  وارا  هن  شهر  ڪوڪورا  ۾  آيا  ته  هتي  جيڪي  مڪاني  جپاني  فئمليون  هنن  جون  واقف  ٿيون،  انهن  ۾  هڪ  پنجاهه  پنجونجاهه  سالن  جي  عورت  نتسومي  پڻ  هئي،  جيڪا  دراصل  هتي  رهندڙ  ٻن  پاڪستاني  شاگردن  جي  هوسٽ  مدر  ٿي  رهي  هئي.  اهي  شاگرد  تعليم  مڪمل  ڪري  آسٽريليا  ۽ هليا  ويا  هئا  ۽  مشتاق  وارن  جي  هتي  اچڻ  سان  نتسومي  هنن  جي  دوست  گهٽ  پر  هوسٽ  مدر  وڌيڪ  ٿي  پئي.  تمام  گهڻو  قربائتي  ۽  صابرين  هجڻ  ڪري  احسن  ۽  ايمان کي  به  هن  سان  ايڏي  ته ٿي  پئي  آهي  جو  هن  سان  گڏ  گهمڻ  يا  هن  جي  گهر  وڃي  رهڻ  ۾  وڌيڪ  خوش  ٿين  ٿا،  جو  هوءَ  هنن  جو  هر  انگل  آرو  کڻي  ٿي.  سندس  گهر  هتان  وچ  شهر  کان  ست  اٺ  ميل  پري  ٻهراڙيءَ  پاسي  آهي  ۽  هن  پاسي  جي  ٻهراڙي  ڏسڻ  وٽان  ٿئي  ٿي.  ڪارنر  پلاٽ  تي  سندس  وڏو گهر  آهي،  جنهن  جي  هڪ  ڪنڊ  تي  گهر  جو  دروازو  آهي  ته  ٻي  ڪنڊ  جيڪا  مين  روڊ  تي  آهي،  دڪان  آهي.  وچ  ۾  ڪچن  آهي،  يعني  دڪان  ۾  ويهڻ  بدران  ڪچن  ۾  ويهي  رڌ  پچاءُ  ڪندي  آهي  يا  اتي  رکيل  ٽي  وي  ڏسي.  دڪان  ۾  گراهڪ  جي  گهڙڻ  سان  ٽيپ  رڪارڊر  ذريعي  آٽوميٽيڪلي”اراسائي  ماسي“  (ڀلي  ڪري  آئين)  وڄڻ  جي  آواز  تي  هوءَ  ڪچن  مان  اٿي  آيل  گراهڪن  کي  منهن  ڏيندي  آهي.  هونءَ  گهڻو  تڻو  دڪان  تي  سندس  مڙس  ۽  اسي  سالن  جو  سهرو  ويهن  ۽  پاڻ  سڄو  ڏينهن  متسوبشي  جي  گاڏي  کڻي،  چڪر  هڻي.  دڪان  ڪمائيءَ  کان  وڌيڪ  سندن  وندر  جو  ذريعو  آهي،  جتي  ان  علائقي  جا  مڪاني  ماڻهو  ۽  هاءِ  وي  تان  لنگهندڙ  مسافر  سگريٽ،  ڊرنڪ  يا  ڪا  سوکڙي  پاکڙي  وٺڻ  لاءِ  اچن  ۽  جن  سان  هنن  جي  ڪچهري  مچي  پئي  هوندي  آهي.  نتسومي  وارن  کي  هن  دڪان  کان  علاوه  ٻيون  جايون  جڳهيون  مسواڙ  تي  آهن.  کين  يُوجي  نالي  هڪڙو  پٽ  سورهن  سالن  جو  آهي،  جيڪو  سندن  گهر  کان  چاليهه  ميل  کن  پري  ياهاتا  نالي  شهر  جي  هڪ  پرائيويٽ  اسڪول  ۾  پڙهندو  آهي،  جتي  ملڪ  جي  اميرن،  نوابن  جا  ٻار  خاص  خيال  هيٺ  پڙهن  ٿا.  جيئن  پاڻ  وٽ  ڪنهن  زماني  ۾  لاهور جي  ايڇيسن  اسڪول  جو  نمونو  هو. اسان  جي  پاڪستان  کان  اچڻ  تي  هڪ  ڏينهن  نتسومي  اسان  سان  ملڻ  آئي.  هوءَ  پاڻ  سان  ڪجهه  تحفا  به  کڻي  آئي.  اسان  کي  پنهنجي  گهر  هلڻ  جي  دعوت  ڏنائين  ۽  ان  بعد  هڪ  ٻه  دفعو  فون  تي  به  چوندي  رهي،  پر  آئون ڪندو  رهيس،  جو  ٻئي  جي  گهر  ۾  رهڻ  سان  ماڻهو  جهڙو  ٻڌو  ٻانهو  ٿيو  پوي.  هر  وقت  ڏند  ڪڍي  ويهي  ڪچهري  ڪري  يا  ميزبان  جي  ساراهه  ڪري  ۽  مرضيءَ  سان  نه  ليٽي  سگهجي،  نه  آزاديءَ  سان  هلي  سگهجي.  خاص  ڪري  جپاني  گهرن  جي ۾  مون  جهڙو  ڊگهو  ۽  بي  افعالو  ماڻهو  ته  مون  ڏٺو  آهي  ته ٿيو  پوي.  اهو  ان  ڪري  نه  ته  جپانين  جا  گهر  ننڍا  آهن،  انهن  کان  ننڍا  ڪمرا  ته  جهاز  تي  ٿين  ٿا.  پر  اهي  لوهه  جا  مضبوط  ٿيا،  جپاني  گهرن  جو  ڀتيون،  ڇتيون  ۽  فرش  سنهي  ڪاٺ،  تيلن  ۽  دفترين  جا  ٿين.  ڪاٺ  جي  سنهي  فرش  يا  تونئريءَ  تي  جنهن  نموني  سان  هو  ننڍڙيون  وکون  کڻي  نزاڪت  سان  هلن  ٿا،  ان  لاءِ  پرئڪٽس  کپي  ۽  ماڻهوءَ  جي  دماغ  ۾  ايڏي  پابندي  رهي  ٿي،  جو  هو  ذهني  طرح  پاڻ  کي  قيد  سمجهي  ٿو.  جپاني  گهرن  ۾  فرش  ۽  ڇتين  کان  ڀتيون  نازڪ  ٿين  ٿيون  ۽  نتسوميءَ  جو  گهر  ته  اهڙو نازڪ  نموني  جو  هو،  جنهن  جون  ڀتيون  ٽوڪيو  جي  مسافر  خانن  وانگر  اهڙي  سنهي  پَني  جون  هيون  جو  انهن  مان  ٻاهر  جي  روشني  به  آئي  ٿي.  معنيٰ  ننڊ  ۾  به  ماڻهو  خبردار  رهي،  ابتو  سبتو  پاسو  ورائڻ  سان  ڪو  گلاس  يا  گلدستو  ته  ڇا  پر  سڄي  ڀت  اچي  پَٽ  تي  پوي.  جي  پَٽ  تي  نه  پوي،  ته  به  پنو  ڦاٽڻ  تي  غائب  ٿي  وڃي.  ان  ڪري  ڪنهن  سڃاڻوءَ  جي  گهر  ۾  رهندي  پنهنجو  پاڻ  کي  ته  تڪليف  ۾  محسوس  ڪندو  آهيان،  پر  لڳندو  اٿم  ته  ميزبان  کي  به  تڪليف  ۾  وجهي  ڇڏيو  اٿم.  پر  نتسوميءَ  جي  بار  بار  منٿون  ڪرڻ  ۽  احسن  ۽  ايمان  جي  شوق  ڪري،  مون  کي  ها  ڪرڻي  پئي.  سڀ  کان  وڏي  ڳالهه  ته  جيجل  هر  هر  چوندي  رهي  ته  ڪو  تڪلف  نه  ڪريو،  جو  هيءَ  هوسٽ  مدر  نتسومي  تمام  مست  ملنگ  آهي.  گهر  ۾  پيا هلجو  چلجو،  جنهن  وقت  ليٽڻ  تي  دل  چوي  ته  ليٽي  پئجو  ۽  جيڪي  وڻي  فرج  مان  ڪڍي  پيا  کائجو.  سندس  مڙس  ته  ايڏو  شرميلو  آهي،  جو  ڪڏهن  ملڻ  به  نه  ايندو  آهي  ۽  مانيءَ  تي  به  اسان  کي  اڪيلو  ڇڏي  ڏيندا  آهن  ۽  هو  اسان  جي  مذهبي  پابندين  کان  واقف  آهن،  ان  ڪري  ڪا  به  اهڙي  شيءِ  کائڻ  لاءِ  توهان  کي  نه  ڏيندا.  نماز  لاءِ  به  هن  کي  وڃڻ  سان  چئجو  ته  قطب  نما  ذريعي  توهان  کي  قبلي  جو رخ  ٻڌائيندي. 
3,http://www.thekawish.com/Articles1/Altaf%20Shaikh/2005/2005/25%20Jun%2005.htm,"بليٽ  ٽرين  کان  تکو  اڏامندڙ  پکي ڇنڇر 25 جون 2005ع جپاني  هوسٽ  مدر  نتسومي  جنهن  وٽ  اسان  ٽي  ڏينهن  کن  رهياسين،  اها  پهرئين  ڏينهن  پنهنجي  مرضيءَ  سان  هيڏانهن  هوڏانهن  گهمائڻ  وٺي  هلي.  ٻئي  ڏينهن  لاءِ  مون  کيس  اڳواٽ  موجي  ۽  شمونو  سيڪي  هلڻ  لاءِ  چيو  هو.  اهي  ٻئي  بندرگاهه هڪ  ٻئي  جي  آمهون  سامهون  آهن  ۽  وچ  ۾  جيڪو  سامونڊي  وهڪرو  آهي،  ان  کان  ڄامشورو  وٽ  سنڌو  درياهه  جو  پيٽ  به  وڏو  ٿيندو.  اسان  جو  جهاز  سامان  لاهڻ  يا  چاڙهڻ  لاءِ  هميشه  موجي  بندر  گاهه  ۾  ايندو  هو  ۽  پوءِ  سامان  موجيءَ  ۾  لاهي  سامهون  واري  بندرگاهه  شمونو  سيڪي  ۾  ايندو  هو،  جتي  جهازن  جي  مرمت  جا  وڏا  وڏا  شپ  يارڊ  آهن.  هتي  اسان  جو  جهاز  هفتو  ٻه  ترسندو  هو  ۽  اسان واپسيءَ  جي  سامونڊي  سفر  جي  سلامتيءَ  خاطر  انجڻين  جي  مرمت  ڪرائيندا  هئاسين. اسان  صبح  ساڻ  نيرن  ڪري  هنن  ٻن  بندر  گاهن  لاءِ  نڪتاسين.  اسان  جي  ميزبان  نتسومي  مختلف  لڪ  ۽  لنگهه،  هاءِ  وي  ۽  جابلو  سرنگهون  پار  ڪندي  اچي  موجي  شهر  کان  نڪتي.  جپان  سڄو  جبل  آهي.  اهو  ڪهڙو  طرف  آهي،  اهو  ڪهڙو  هنڌ  آهي،  جتي  جبل  نظر  نٿا  اچن.  موجي  شهر  مان  لنگهندي  ڪجهه  پراڻا  رستا  ۽  عمارتون  ياد  آيون.  ان  بعد  سمنڊ  جي  مٿان  ٺهيل  پل  اڪري  ٻئي  پار  شمونو  سيڪي  شهر  ۾  آياسين.  ”پهرين  ڪٿي  هلون؟“  اسان  جي  ميزبان  نتسوميءَ  پڇيو.  ”پهرين  هيڏانهن  کاٻي  پاسي  هل  ته  هتان  جو  بندر  گاهه  وارو  علائقو  ڏسون،  جتي  بيهي  سمنڊ  جي  هن  سوڙهي  گهٽيءَ  مان  لنگهندڙ  جهازن  کي  ۽  هن  پار-جتان هتي  پهتا  آهن،  موجي  شهر  کي  ڏسون.”  مون  چيو.  ”اتي  مڇيءَ  جي  وڏي  مارڪيٽ  به  آهي،  اها  به  توهان  کي  ڏيکاريان  ٿي.  اتان  مون  کي  گهر  لاءِ  مڇي  وٺڻي  آهي.“  نتسوميءَ  چيو.  سمنڊ  جي  ڪناري  تي  ٺهيل  هيءَ  مڇي  مارڪيٽ  جيڪا  هاڻ  ڪجهه  سال  اڳ  ئي  نئين  ڪئي  وئي  آهي،  ڪافي  وقت  کان  مشهور  آهي.  اڳ  ۾  ڪاٺن  جي  ڪامُن،  ٿنڀن  ۽  ڪکن  جي  ڇتين  جي  ٺهيل  هئي.  بندر  گاهه  يا  شپ  يارڊ  مان  نڪري  شهر  ڏي  وڃبو  هو  ته  هتان  لنگهه  ٿيندو  هو.  صبح  هجي  يا  شام،  مهاڻن  ۽  خريدارن  جو  گوڙ  متو  پيو  هوندو  هو. هن  مارڪيٽ  واريءَ  جاءِ  تي  اڄ  کان  ٽيهارو کن  سال  اڳ  آيو  هوس  ته  هڪ  پوڙهي  مائي  ڪڻڇي  رکي  ننڍڙا  گانگٽ  ۽  مڇيون  فراءِ  ڪري  وڪڻندي  هئي  ۽  اسان  جهاز  تان  لهي  واڪ  ڪرڻ  مهل  يا  شهر  مان  موٽڻ  مهل  هن  کان  اهي  گرم  گرم  تريل  مڇيون  وٺي  ڊبل  روٽي  يا  بَن  ۾  وجهي  کائيندا  هئاسين.  هاڻ  ته  هن  نئين  مارڪيٽ  ۾  ڪيتريون  ئي  ننڍيون  ننڍيون  ريسٽورنٽون  ٺهي  ويون  هيون،  جتي  گانگٽن  ۽  مڇين  جا  ڪيترائي  قسم  ترجي  رهيا  هئا  ۽ گراهڪ  اتي  ئي  رکيل  ٽيبل  ڪرسين  تي  ويهي  کائي  رهيا  هئا.  نتسوميءَ  سڀني  کي  زوريءَ  مڇي  کارائڻ  لاءِ  ويهاريو،  پر  آئون  اتان  برف  جو  ڳنڍو  وٺي  اچي  ٻاهر  سمنڊ  جي  ڪناري  واري  روڊ  تي  رکيل  بينچن  مان  هڪ  تي  ويٺس.  جهڙالو  ڏينهن  هو،  پر  درياهه  جي  هن  پار  يعني  ڪان  مون  گچي  سمنڊ  جي  ٻئي  پار  موجي  شهر  ۽  بندرگاهه  ۾  بيٺل  جهاز  چٽيءَ  طرح  نظر  اچي  رهيا  هئا.  مون  هڪ  هڪ  ڪري  جهازن  جون  چمنيون ( ) 
		ڏٺيون،  جن  تي  جهازن  جي  ڪمپنين  جا  نشان ٺهيل  ٿين  ٿا.  انهن  نشانن  ۾  مون  پاڪستان  ۽  ملائيشيا  جي  سڃاتل  جهاز  ران  ڪمپنين  جا  نشان  ڏسڻ  چاهيا  ٿي،  جن  جهازن  تي  منهنجا  دوست  يا  شاگرد  ٿي  سگهن  ٿا،  پر  ان  وقت  ڪوبه  اهڙو  جهاز  نه  هو.  آئون  اٿي  بيٺس  ۽  باقي  بچيل  اڌ  ٻُڪ  جيڏو  ڳنڍو  ڪچري  جي  دٻي  ۾  اڇلي  واڪ  ڪرڻ  لڳس.  شمونوسيڪيءَ  جو  سڄو  علائقو  ڀڃ  ڊاهه  بعد  نئون  ۽  ماڊرن  ٿي  چڪو  هو.  ٻاويهه  سال  وڏو  عرصو  آهي،  جنهن  ۾  جپان  جهڙي  ڊائنامڪ  ملڪ  وڏي  ترقي  ڪئي  آهي.  واڪ  ڪرڻ  دوران  آئون  غور  سان  رستي  جي  ڪپر  تي  ٺهيل  گدام،  آفيسون،  ڊپارٽمينٽل  اسٽور  ڏسڻ  لڳس.  هر  شيءِ  مون  کي  نئين  نظر  اچي  رهي  هئي.  يعني  منهنجي  2 2  سالن  جي  غير  موجودگيءَ  ۾  هر  شيءِ  بدلجي  وئي،  پر  نه  بدليو  آهي  ته  هي  ڪاٺ  چيرڻ  جو  ڪارخانو  جنهن  کي  ئي  ڳولڻ  لاءِ  آئون  واجهائي  رهيو  هوس.  ان  ڪارخاني  کي  ڏسي  مون  کي  خوشي  محسوس  ٿئي  ٿي  ۽  آئون  چيلهه  تي  هٿ  رکي  ڪارخاني  جي  ٻاهرين  شٽرن(لوهي  دروازن)  ۽  شهتيرن  مٿان  ۽  پاسي  تي  غور  سان  ڏسان  ٿو  ۽  ڏسندو  ئي  رهان  ٿو.  منهنجي  پويان  پويان  نتسوميءَ  وارا  به  اچي  پهچن  ٿا. ”ڇا  ڏسي  رهيو  آهين؟“ (آتسو  بامي)  آئون  چپن  تي  آڱر  رکي،  کين  ماٺ  ڪرايان  ٿو.  نتسومي  کلندي  چيو”مون  سمجهيو  هتي  ڪنهن  سان  پراڻيون  يادون  وابسته  اٿئي،  ان  کي  ليئا  پائي  ڏسي  رهيو  آهين.“ ”ها.  صحيح  سمجهيو  تو.“  مون  چيومانس. منهنجو  جهاز  جڏهن  هن  بندرگاهه  شمونوسيڪي  ايندو  هو  ته  آئون  هتان  هن  رستي  تان  لنهگندي،  هن  ڪارخاني  وٽ  بيهي  رهندو  هوس  ۽  ڪا  دير  هنن  آتسو  بامي  پکين  کي  ڏسندو  هوس.  هو  ڪارخاني  جي  مين  گيٽ  جي  ڪامُن  مٿان  ۽  ڪاٺ  جي  ڇت  ۾  ٺهيل  آکيرن  مان  نڪري  ٻاهر  آسمان  ڏي  اڏامي،  وري  ان  ئي  گهڙيءَ  اچي  پنهنجن  گهرڙن  ۾  ويهندا  هئا.  نتسومي  ۽  ٻار  غور  سان  انهن  پکين  کي  ڏسڻ  لڳا.  منهنجي  ڏهٽي احسن  انهن  جو  سنڌيءَ  ۾  نالو  پڇيو.  ”ابابيل“  مون  ٻڌايومانس.”آئون  ۽  تنهنجي  ڏاڏي  (يعني  منهنجي  ڀيڻ  نجما)  جڏهن  تو  کان  به  ننڍا هئاسين  ته  پنهنجي  ڳوٺ  هالا  ۾  شام  جي  وقت  انهن  پکين  کي  آسمان  ڏي  اڏامندو  ڏسندا  هئاسين  ۽  پوءِ  ڪجهه  پکي  لُوهَه  پائي  اسان  جي  گهر  سيراٽيل  ڪامُن  ۽  ڪکن  واريءَ  ڇت  ۾  اچي  لڪندا  هئا.“  انهن  ڏينهن  ۾  نه  ڳوٺ  ۾  بجلي  هئي  ۽  نه  ڪار  يا  ريڊيو.  سانت  ڀريو  ڳوٺ  هو،  جنهن  ۾  سج  لهڻ  سان  اوندهه  ٿي  ويندي  هئي  ۽  ماني  کائڻ  بعد  ننڊ  اچڻ  تائين  اڱڻ  ۾  کٽ  تي  ليٽي  رڳو  آسمان  ۾  تارا  ۽  ڪتيون  ڏسبيون  هيون.  اسان  جي  مرحوم  ڏاڏي  سمهڻ  مهل  توڙي  صبح  جو  سوير  اٿي  مختلف  مُندن  ۾  تارن  جي  چرپر  ۽  انهن  جا  نالا  ٻڌائيندي  هئي  ۽  اهي  خيالي  شڪليون  پڻ  جيڪي  تارن  جا  گروپ  ٺاهين  ٿا.  نيول(ميرين)  اڪيڊميءَ  ۾  سکياريل جو  اڌ  سبجيڪٽ  ته  ڄڻ  ننڍي  هوندي  ئي  اسان  کي  ڏاڏيءَ  پڙهائي  ڇڏيو  هو.  منهنجي  ضد  ڪرڻ  تي  مون  کي  ڀر  واري  گهٽيءَ  ۾  خليفن(  سرهين)  جي  گهر  وٺي  هلندي  هئي،  جتي  ڪنڊ  واري  گهر  ۾  پڃري  ۾  پاليل  ابابيل  ڏسڻ  منهنجو  وڏو  انگل  هوندو هو  ۽  پوءِ  شمونوسيڪيءَ  ۾  پهرئين  دفعي  ئي  مون  کي  هن  هنڌ  ابابيل  نظر  اچي  ويا،  جن  کي  ڏسڻ  سان  مون  کي  پنهنجي  مرحوم  ڏاڏي  ياد  اچي  وئي  هئي  ۽  پوءِ  آئون  هر  دفعي  هن  هنڌ  ابابيل  ڏسي  دل  خوش  ڪندو  هوس،  جن  جي  اڏام  سان،  منهنجي  ڏاڏي  چوندي  هئي،”ڪو  به  پکي  پڄي  نٿو  سگهي“ آئون  ان  ڳالهه  تي  کلندو  هوس.  ٿي  سگهي  ٿو  هوءَ  مون  کي  خوش  ڪرڻ  لاءِ  ائين  چوندي  هجي  جو  هن  کي  خبر  هئي  ته  ابابيل  مون  کي  وڻن  ٿا.  ۽  پوءِ  ڪيترن  سالن  بعد  جڏهن  جپان”بليٽ  ٽرين“  ٺاهي  ته  شايد  ٽي  ويءَ  تي  هڪ  سائنسي  پروگرام  ۾  ڪنهن  چيو  ته  هيءَ  بليٽ  ٽرين  هر  جانور  ۽  پکيءَ  کان  تکو  ڊوڙي  ٿي  ته  هتان  جي  هڪ  جپاني  زولاجسٽ  چيو،”ها.  سواءِ  هڪ  پکي،  آتسو  باميءَ  جي “  اهو  ٻڌي  مون  کي  ڏاڍو  تعجب  لڳو  هو. ”هاڻ  هلڻ  کپي.“  نتسوميءَ  جي  آواز  مون  کي  ماضيءَ  مان  ڪڍي  وري  حال  ۾  شمونوسيڪي  جي  هن  ميرين  ڊرائيو  واري  روڊ  تي  آڻي  بيهاريو.  ”بلڪل  هلڻ  کپي.“  اسان  ورڻ  لڳاسين. "
4,http://www.thekawish.com/Articles1/Altaf%20Shaikh/2005/2005/17%20Dec%2005.htm,انڊيا  وڃڻ  لاءِ  بس جو  ڀاڙو  ۽  ڪرنسي ڇنڇر 17 ڊسمبر 2005ع بس  ذريعي  انڊيا  وڃڻ  جي  شوقينن  لاءِ  ضروري  آهي  ته  هو  انڊيا  جي  ويزا  ملڻ  سان  يڪدم  لاهور  کان  دهلي  وڃڻ  واري  بس  ۾  سفر  ڪرڻ  جي  سيٽ  اڳواٽ ڪرائي  ٽڪيٽ  وٺڻ  ۽  واپسيءَ  جي  ٽڪيٽ  به  هتان  نه  ته  دهلي  پهچي  يڪدم  وٺي  ڇڏين،  ڇو  جو  لاهور  کان  دهلي  ڪا  هر  ڪلاڪ  بعد  بس  نٿي  رواني  ٿئي،  جو  هڪ  ڇُٽي  وڃي  ته  ٻيءَ  ۾  وڃجي.  ٿي  سگهي  ٿو  اڳتي  هلي  بسين  جو  تعداد  وڌي،  پر  في  الحال  اهي  هفتي  ۾  فقط  چار  ڏينهن  هلن  ٿيون  ۽  لاهور  توڙي  دهلي  صبح  جو  پوري  ڇهين  بجي  ڇڏين  ٿيون  ۽  شام  جو  نائين  بجي  يعني  15  ڪلاڪن  بعد  منزل  تي  اچيو  پڄائين،  جنهن  ۾  بارڊر  ٽپڻ  مهل  واگها  ۽  اٽاري  تي  ٻه  ٽي  ڪلاڪ  لڳيو  وڃن  ۽  رستي  تي  پڻ  انڊيا  جن  ٽن  شهرن  پپلي،  سرهند  ۽  جلندر  ضلعي  جي  شهر  ڪرتاپور  ۾  اڌ  اڌ  ڪلاڪ  کن  بس  بيهي  ٿي،  جتي  ٻن  هنڌن  تي  چانهه  بسڪيٽ  ۽  هڪ  هنڌ  تي  مسافرن  کي  لنچ  ڪرائي  وڃي  ٿي.  لاهور  کان  دهلي  800  کن  ڪلوميٽر  مفاصلو  آهي،  پر  گرانڊ  ٽرنڪ  روڊ  جنهن  تان  بس  هلي  ٿي  تمام  گهڻو  بزي  رهي  ٿو.  هونءَ  ته  سفر  ۾  اڃا  به  گهڻو  وقت  لڳي  وڃي،  پر  ايندي  ويندي،  بس  جي  اڳيان  پويان  پوليس  موبائيل  گاڏي  هلي  ٿي.  پاڪستان  جي  ٽيهن  ميلن  ۾  پاڪستان  جي  پوليس  ۽  انڊيا  پاسي  انڊيا  جي  پوليس،  جيڪا  مسافرن  کي  تحفظ  مهيا  ڪرڻ  لاءِ  آهي  ۽  سڄي  واٽ  سائرن  وڄائيندي  ماڻهن  ۽  گاڏين  کي  رستي  تان  پاسو  ڪرائيندي  هلي  ٿي،  جيئن  اسان  جي  بس  بنا  بيهڻ  جي  فل  اسپيڊ  سان  هلندي  رهي.  بس  جيتوڻيڪ  پوري  ڇهين  بجي  هلي  ٿي،  پر  مسافرن  کي  ٻه  ڪلاڪ  اڳ  يعني  صبح  جو  چئين  بجي  گهرايو  وڃي  ٿو،  جيئن  پنهنجو  سامان  جمع  ڪرائي  رسيد  وٺن  ۽  ٽڪيٽ  ڏيکاري  بس  ۾  ويهڻ  لاءِ  سيٽ  نمبر  ۽  بورڊنگ  ڪارڊ  وٺن،  جيئن  هوائي  اڏي  تي  ٿئي  ٿو.  بسون  ڪافي  وڏيون  ۽  آرامده  آهن.  ايئر  ڪنڊيشنڊ  هجڻ  کان  علاوه  انهن  ۾  ٽي  وي  جو  بندوبست  آهي،  جيئن  مسافر  فلمون  ڏسندا  هلن. اسان  ڪراچيءَ  کان  شاليمار  ٽرين  ۾  صبح  جو  ساڍي  ڇهين  نڪتاسين،  جنهن  رات  جو  هڪ  بجي  ڌاري  لاهور  ڇڏيو.  رستي  تان  حيدرآباد،  نوابشاهه  ۽  روهڙيءَ  مان  نولراءِ  اوڏ  جا  ڀائر  ڀيڻون  ۽  انهن  جا  ٻار  چڙهندا  رهيا.  لاهور  ۾  ريلوي  اسٽيشن  ڀرسان  نول  هڪ  هوٽل  ۾  ڪمرا  بڪ  ڪرائي  ڇڏيا  هئا،  جتي  رات  جا  ٽي  چار  ڪلاڪ  آرام  ڪري  پوءِ  چئين  بجي  دهلي  ڏي  روانو  ٿيندڙ  بس  لاءِ  بس  اسٽاپ  تي  پهتاسين.  شاليمار  گاڏي  جي  ڪراچي  کان  لاهور،  لوور  اي  سي  جي  ٽڪيٽ  1260 روپيا  آهي  ۽  لاهور  کان  دهلي  تائين  بس  جي  ٽڪيٽ  1500  روپيه  آهي،  جنهن  ۾  واگها  بارڊر  تي  نيرن  ۽  رستي  تي  ٻن  هنڌن  تي  چانهه  ۽  هڪ  هنڌ  تي  لنچ  شامل  آهي.  يعني  ڪراچي  کان  دهليءَ  تائين  ۽  واپس  ڪراچي  پهچڻ جو  ڀاڙو  ساڍا  پنج  هزار  روپيا  ٿو  ٿئي  ۽  کوکرو  پار  وارو  رستو  شروع  ٿي  وڃي  ته  حيدرآباد  کان  بمبئي  يا  حيدرآباد  کان  احمد  آباد،  بڙودا  يا  اجمير  جا  ڀاڙا  اڃا  به  گهٽ  ٿيندا.  انڊيا  جي  شهرن  ۾  رهائش  جو  به  ايڏو  وڏو  مسئلو  ناهي.  انڊيا  جي  ننڍي  وڏي  شهر  ۾  ڪيتريون  ئي  هوٽلون  آهن،  6  ست  هزار  روپئي  وارين  فائيو  اسٽار  هوٽلن  کان  وٺي  گهٽين  ۾  بنا  ايئرڪنڊيشن  جي  ٻه  سئو  روپين  واريون  پڻ  آهن.  ماني  ٽڪيءَ  جو  به  اهڙو  مسئلو  ناهي،  جهڙو  يورپ،  آمريڪا  يا  ويندي  فار  ايسٽ  جي  ملڪن  ۾  ٿئي  ٿو.  انڊيا  ۾  جتي  ڪٿي  بهترين  رڌل  چانور،  اڦڙاٽا،  مانيون،  دال  ڀاڄي  کان  پڪوڙن  تائين  ملي  ٿو.  اڃا  به  پاڪستان  جي  شهرن  ۾  مانيءَ  جي  ايڏي  ورائٽي  يا  سستائي  نه  آهي،  جيتري  انڊيا  ۾  آهي.  پندرهن  ويهن  روپين  ۾  ڀاڄي  يا  دال  سان  چانورن  جي  پليٽ  مليو  وڃي،  يا  ڏهن  روپين  ۾  ”آلو  پراٺا“  دال  ۽  چٽڻي  سان  گڏ  اهي  سڀ  اگهه  گاڏي  تي  ماني  رکي  وڪڻڻ  وارن  جا  آهن،  جن  کان  لنچ  ٽائيم  تي  آفيسن  ۾  ڪم  ڪندڙ  ڪلارڪ،  آفيسر  توڙي  ڪاليجن  ۾  پڙهندڙ  ڇوڪريون  ۽  ڌارين  ملڪن  جا  ٽوئرسٽ  وٺي  کائين  ٿا.  هونءَ  به  دال،  چانور،  پٽاٽا،  ماني  کائڻ  ۾  ايترو  رسڪ  ناهي،  جيترو  گوشت  يا  مڇيءَ  کائڻ  ۾  آهي.  پوءِ  چاهي  اهي  شيون  ڪو  فائيو  اسٽار  هوٽل  ۾  کائي،  جو  گوشت  ۽  مڇيءَ  جهڙيون  شيون  پاروٿيون  به  ٿي  سگهن  ٿيون  ۽  صحت  خراب  ڪري  سگهن  ٿيون.  هونءَ  به  ٽوئرسٽ  جي  حق  ۾  اهو  بهتر  آهي  ته  ڌارئين  ملڪ  ۾  ڀاڄي  ۽  دال جهڙيون  شيون  کائي  گذارو  ڪري.  اها  ٻي  ڳالهه  آهي  ته  جپان  ۽  يورپ  جي  ملڪن  ۾،  خاص  ڪري  سئيڊن  ناروي  پاسي  دال  ۽  ڀاڄي  خاص  ڪري  واڱڻ  ۽  گوبي  ته  گوشت  کان  به  مهانگي  آهي،  پر  انهن  ملڪن  جو  پاڻي  صحيح  آهي.  باقي  هتي  انڊيا  جي  ننڍڙي  توڙي  وڏي  شهر  ۾  پاڻي  صاف  ناهي.  بلڪه  آئون  ته  اهو  چوندس  ته  پاڪستان  کان  به  خراب  آهي.  پيئڻ  لاءِ  منرل  واٽر  وٺجي  يا  ڪنهن  خالي  بوتل  ۾  هوٽل  مان  صاف  ۽  فلٽر  پاڻي  کڻي  پوءِ  گهمڻ  لاءِ  نڪرجي.  انڊيا  ايندي  يا  ڪنهن  به  ڌارئين  ملڪ  ۾  ويندي  وقت  اهي  دوائون  پاڻ  سان  گهران  کڻي  نڪرجن،  جيڪي  ضروري  آهن،  جيئن  ته  بلڊ  پريشر،  ڊائبٽيز  ۽  دل  جي  بيمار  وغيره  جون.  ان  کان  علاوه  عام  بيمارين  جهڙوڪ  بخار،  مٿي  جو  سور،  دستن  وغيره  جون  گوريون  به  کڻجن.  بهرحال  انڊيا  جهڙي  ملڪ  ۾  ٻين  دوائن  سان  گڏ  مڇرن  کي  ڀڄائڻ  جي  بندوبست  لاءِ  مئٽ  يا ضرور  کڻجي،  جنهن  جي  گرم  ٿيڻ  يا  ٻرڻ  سان  مڇر  ڀڄيو  وڃن  ۽  ماسپيل  جهڙي  دوا  پڻ  کڻجي،  جيڪا  جسم  کي  مکڻ  سان  مڇر  پري  ڀڄن  ٿا.  مڇر  ته  اسان  جي  ملڪ  ۾  به  آهن  ته  ملائيشيا،  سنگاپور  ۽  ويندي  جپان  ۾  به،  پر  جيترا  مڇر  انڊيا  ۾  نظر  اچن  ٿا،  اوترا  شايد  ئي  ٻئي  هنڌ  هجن.  مليريا  ڪري  انڊيا  ۾  موت  جو  تعداد  به  تمام  گهڻو  آهي.بسين  ۾  هر  مسافر  کي  فقط  ويهه  ڪلو  سامان  کڻڻ  جي  اجازت  آهي،  جنهن  ۾  هٿ  جو  ٿيلهو  به  اچي  وڃي  ٿو.  ويهه  ڪلو  کان  مٿي  هر  ڪلو  وزن  لاءِ  سٺ  روپيا  وڌيڪ  ڀاڙو  ڏيڻو  پوي  ٿو. انڊيا  ۾  خرچ  ڪرڻ  لاءِ  انڊين  ڪرنسي  (روپيه)  توهان  ڪراچي،  حيدرآباد  يا  لاهور  مان  به  وٺي  سگهو  ٿا  ته  پاڪستان  ۽  انڊيا  جي  بارڊر  وارن  شهرن  مان  به،  جتي  اميگريشن  ۽  ڪسٽم  چيڪ  لاءِ  ترسڻو  پوي  ٿو.  انڊيا  پهچي  بئنڪن  ۽  ڪرنسي  مٽائڻ  وارن  دڪانن کان  به  بدلائي  سگهو  ٿا.  بهتر  اهو  آهي  ته  ڪجهه  پئسا  گهران  ئي  بدلائي  نڪرو  يا  پنهنجي  ملڪ  جي  ڪنهن  شهر  مان  ئي،  جيئن  بارڊر  وارن  شهرن  ۾  پئسا  مٽي  ڏيڻ  وارو  نه  هجي  ته  توهان  وٽ  اڳواٽ  ڪجهه  ته  پئسا  هجن،  جيڪي  رستي  تي  يا  دهليءَ  پهچڻ  سان  خرچ  ڪري  سگهو.  ڪنهن  به  ملڪ  جا  پئسا  خريد  ڪرڻ  وقت  خبرداري  سان  وٺڻ  کپن  يا  ڪنهن  اهڙي  دوست  يا  مائٽ  جي  معرفت  وٺجن،  جيڪو  نوٽ  پرکڻ  جو  ڄاڻو  هجي.  نوٽ  پڻ  اهڙي  دڪان  تان  خريد  ڪرڻ  کپن،  جيڪو  ناليرو  هجي.  بولٽن  مارڪيٽ  جهڙن  هنڌن  تي  ڪيترائي  هلندڙ  چلندڙ  مني  چئنجر  نظر  اچن  ٿا  ۽  ٿي  سگهي  ٿو  هو  توهان  کي  مٽا  سٽا  جو  اگهه  به  سٺو  ٻڌائين،  پر  هڪ  نوٽ  به  جعلي  ڏيڻ  سان  اهو  فائدو  ته  ويو  ماڳهين  توهان  لاءِ  پرديس  ۾  مصيبت  ٿي  پوندي،  جو  جعلي  نوٽ  هلائڻ  وڏو  ڏوهه  آهي.  انڊيا  لاءِ  پئسو  مٽائڻ  لاءِ  ته  وڌيڪ  خبردار  رهڻ  کپي،  جو  ٻنهي  ملڪن  ۾  ڪجهه  اهڙا  غلط  عناصر  آهن،  جيڪي  نٿا  چاهين  ته  پاڪستان  ۽  هندستان  جي  وچ  ۾  دوستي  رهي  ۽  هڪ  ٻئي  جي  ملڪ  جي  ايڪانامي  خراب  ڪرڻ  لاءِ  اهڙيون  به  انڊر  گرائونڊ  ڏوهارين  جون  گينگس  آهن،  جيڪي  نقلي  نوٽ  ڇپي  هڪ  ٻئي  جي  ملڪ  ۾  هلائڻ  چاهين  ٿيون. هونءَ  بهتر  ته  اهو  آهي  ته  پنهنجي  ملڪ  مان  ڪجهه  انڊين  روپيا  باقي  آمريڪي  ڊالر  مٽائي  کڻجن،  جو  آمريڪن  ڊالر  دنيا  ۾  جتي  ڪٿي  سولائيءَ  سان  ۽  سٺي  اگهه  تي  مٽجيو  ملن  ٿا.  هونءَ  به  انڊيا  جي  قانون  مطابق  انڊيا  جي  سر  زمين  تي  قدم  رکڻ  وقت  توهان  وٽ  آمريڪي  ڊالر  ڀلي  کڻي  ڪيترا  به  هجن،  پر  انڊيا  جا  روپيا  ٽن  هزارن  کان  مٿي  نه  هجڻ  کپن.  لڳي  ٿو  ته  نقلي  نوٽن  جي  ايڏي  پٽ  آهي،  جو  ٻنهي  ملڪن  جي  بارڊر  وارن  شهرن  ۾  مسافرن  جي  چتاءَ  لاءِ  پوسٽر  لڳل  آهن  ته  ڪوڙا  نوٽ  هلائڻ  سخت  ڏوهه  آهي  ۽  اميگريشن  ۽  ڪسٽم  وارين  عمارتن  جي  ٽئاليٽ  ۾  پيتيون  رکيل  آهن  ته،  ”سزا  کان  بچڻ  لاءِ  بهتر  آهي  ته  ڪوڙا  نوٽ  هن  پيتيءَ  ۾  اڇلائي  وڃو“ 
5,http://www.thekawish.com/Articles1/Altaf%20Shaikh/2005/2005/27%20Jul%2005.htm,"جپان  ۾  رهندڙ  سنڌي  واپاري اربع 27 جولاءِ 2005ع جپان  ۾  ڌارئين  ماڻهوءَ  لاءِ  هميشه  لاءِ  رهڻ  اڳ  به  مشڪل  هو  ۽  هينئر  به  اهو  ئي  سلسلو  آهي.  ڪنهن  جپاني  سان  شادي  ڪرڻ  بعد  به  ڪنهن  ايشين  يا  يورپين  کي  پڪ  ناهي  ته  جپان  گورنمينٽ  هن  کي  ڏهن  سالن  بعد  به  ڪا  پنهنجي  ملڪ  جي  قوميت  ڏيندي.  ڪوبي  شهر  ۾  روڪو  ساڙهي  نالي  دڪان  جي  سک  مالڪ  جي  زال  جپاني  هوندي  هئي.  هر  سال  پڇندا  هئاسين  ته  کيس  جپان  جو  پاسپورٽ  ملندو  يا  نه.  چوندو  هو  ڪا  خبر  ناهي.  ٻار  به  جوان  ٿي  ويا  آهن.  هر  ڇهين  مهيني  ويزا  رنيو  ٿو  ڪرايان  ڪنهن  وقت  به  هو  چاهين  ته  مون  کي  ملڪ  کان  ڪڍي  سگهن  ٿا. بهرحال اهڙي  طرح  اڳ  ۾  به  ۽  هاڻ  22  سالن  بعد  وري  جپان  آيو  آهيان  ته  هينئر  به  ڪيترائي  اسان  جا  ايشين  هتي  نوڪرين  ۽  واپار  وڙي  خاطر  سالن  کان  رهيا  پيا  آهن.  ڪي  هتان  آمريڪا  ۽  ڪئناڊا  پاسي  هليا  ويا  آهن  ته  ڪي  وري  نوان  اچن  به  پيا.  ستر  جي  شروع  وارن  سالن  ۾  جپان  آيو  هوس  ته  ان  وقت  ايشين  ۾  ترڪ،  روس  جي  رياستن  جا  ۽  اسان  جي  ننڍي  کنڊ  جا  انڊين  ۽  پاڪستاني  هئا.  ان  بعد  اسي  واري  ڏهي  جي  شروعات  ۾  يعني  1980ع  ۽  81ع 
		کان  ايراني  به  نظر  اچڻ  لڳا  ۽  اڄڪلهه  اهي  چڱي  تعداد  ۾  آهن  ۽  هن  دفعي  ڪيترائي  عرب  دڪاندار  به  نظر  اچن  پيا.  جپان  ۾  جيڪي  پاڪستاني  رهن  ٿا  انهن  ۾  پنجاب  ۽  صوبي  سرحد  جا  گهڻا  آهن  جيڪي  هتي  بزنس  ڪن  ٿا،  ٽوڪيو  کان  جيڪا  ڪمپني  حلال  گوشت  ۽  ٻيو  سامان  اسان  جي  گهر  موڪلي  ٿي  ان  ڪمپنيءَ  ۽  دڪان  جو  مالڪ  لاهور  جو  آهي.  سندس  زال  يوريڪو  نالي  جپاني  آهي.  هو  1985ع  کان  هتي  رهي  ٿو.  سندس  ڪيترائي  مائٽ  ملائيشيا  ۽  هانگ  ڪانگ  ۾  بزنس  ڪن  ٿا  جن  کان  هو  سامان  هتي  گهرائي  ٿو.  ڪڪڙين  ۽  ڳئون  جو  حلال  گوشت  هو  ڏکڻ  آمريڪا  مان  گهرائي  ٿو،  جتي  پڻ  هن  جا  مائٽ  رهن  ٿا  ۽  بقول  هن  جي  پاڪستان  کان  گهرائڻ  ۾  هڪ  ته  ڪسٽم  وارن  جي  جهڪ  جهڪ  گهڻي  آهي  ۽  ٻيو  ڪاسائي  سٺو  ۽  صحتمند  گوشت  نٿا  موڪلين  ۽  گراهڪ  ٽهيو  وڃن.  پٺاڻن  جو  گهڻو  ڪاروبار  غاليچن،  ڪپڙي  ۽  سيڪنڊ  هئنڊ  ڪارين  ۽  انهن  جي  انجڻين  جو  آهي.  ڪجهه  پنجابين  جون  هوٽلون  به  جپان  جي  ڪيترن  ئي  شهرن  ۾  آهن.  انڊين  ۾  اڳ  به  ۽  هينئر  به  گهڻو  تعداد  سنڌي  هندن  جو  آهي،  جن  مان  ڪيترا  ته  ورهاڱي  بعد  نه  پر  ان  کان  اڳ  ويهين  صديءَ  جي  شروع  وارن  سالن  ۾  آيا.  ڪيترن  جون  زالون  جپاني  آهن  ۽  سندن  هتي  ٻي  ۽  ٽين  جنريشن  هلي  رهي  آهي.  ڪيترن  کي  ته  (خاص  ڪري  امير  ترين  واپارين  کي  ته)  جتي  جي  قوميت  به  ملي  چڪي  آهي،  جو  هو  هن  ملڪ  (جپان)  جي  ايڪانامي  لاءِ  وڏي  هٿي  آهن.  ڪيترن  ته  پنهنجا  اصل  نالا  بدلائي  جپاني  رکيا  آهن.  اوڪيناوا  ٻيٽ  تي  سنڌي  هندن  جا  پنجاهه  کن  دڪان  آهن  ۽ اهي دڪان  ڪي  اهڙا  تهڙا  نه  آهن  پر  ڪروڙن  جي  ملهه  جا  آهن.  ڪجهه  ڏينهن  اڳ  هتي  جي  اخبار  ۾  آيو  ته  اوڪيناوا  ٻيٽ  تي  رهندڙ  سنڌي  بزنس  مين  جي  صدر  گل  بانيءَ  سان  اتي  جي  ميئر  ناڪاسوني  ملاقات  ڪئي  ۽  هن  اوڪيناوا  ۾  سنڌي  واپارين  جي  ويلفيئر  لاءِ  هڪ  ادارو  ٺاهيو  آهي. جپان  ۾  رهندڙ  سنڌي  هندو  واپارين  ۾  سڀ  کان  امير  ترين  مسٽر  هيرا  آهي،  جنهن  کي  جپان  ۾  پنهنجيون  يارنهن  فائيو  اسٽار  هوٽلون  آهن.  سندس  اوڪيناوا  واري  هوٽل ۾  هينئر  فرانس  جو  صدر  رهيو  هو،  جڏهن  هو واري  ڪانفرنس  اٽينڊ  ڪرڻ  آيو  هو،  انهن  پنهنجين  هوٽلن  کان  علاوه  هيرا  دنيا  جي  مختلف  ملڪن  جون  هڪ  سو  کان  مٿي  هوٽلون پڻ  ڪري  ٿو.  ڪجهه  ڏينهن  اڳ  هتي  جي  هڪ  انگريزي  اخبار  جي  نالي  سان  هتي  جي  هڪ  ڪالم  نگار  سعيد  نقوي  جو  مضمون  ڇپيو،  جنهن  ۾  هن  هتي  رهندڙ  انڊين  بابت  لکيو  آهي  پر  گهڻي  ڪهاڻي  سنڌي  هندن  جي  آهي.  سعيد  نقوي  پاڪستان  يا  شايد  انڊيا  جو  مسلمان  ليکڪ  لڳي  ٿو.  ان  مضمون  مان  ڪجهه  جملا  پڙهندڙن  جي  دلچسپيءَ  لاءِ  ڏيان  ٿو. ”1923ع  ۾  جيڪو  جپان  ۾  زبردست  زلزلو  آيو  ان  ۾  يوڪو  هاما  شهر  جو  وڏو  حصو  تباهه  ٿي  ويو  ۽  يوڪوهاما  ۾  رهندڙ  ننڍڙي  ڪميونٽي  جنهن  ۾  هڪ  هزار  کن  واپاري  ٿيندا  ۽  جن  جي  مادري  زبان  سنڌي  هئي،  يوڪوهاما  مان  لڏرائي  اوساڪا  جي  ڀر  واري  شهر  ڪوبي  ۾ ڪرايا  ويا.  هندو  سنڌي  اها  قوم  آهي  جنهن  جو  واپار  سورت  کان  سنڌ  جي  آخري  ڪنڊ  تائين  سڄي  دنيا  ۾  سالن  کان  ڇانيل  آهي.  ننڍي  کنڊ  جي  ورهاڱي  کان  اڳ  اها  چوڻي  عام  هئي  ته  دنيا  ۾  جيڪي  زبانون  آهن  اهي  حيدرآباد  سنڌ  ۾  ڳالهايون  وڃن  ٿيون.“  مطلب  اهو  ته  سنڌ  جو  واپاري  دنيا  جي  هر  ڪنڊ  ۾  ويو  ٿي  ۽  هن  اتي  جي  زبان  سکي  ٿي  ۽  ڳالهائي  ٿي.  ”ٻي  وڏي  لڙائي  کان  اڳ  سنڌ  جي  هنن  واپارين  کي  واپار  وڙي  لاءِ  جپان  هڪ  دلچسپ  ملڪ  لڳو،  جتان  سلڪ  خريد  ڪري ڪرڻ  لاءِ  سٺا  موقعا  هئا  ۽  ان  جي  بدلي  ۾  سنڌ  ۽  مصر  کان  ڪپهه  ۽  انگلينڊ  کان  سوٽي  ڪپڙو  جپان موڪلڻ  ۾  وڏو  فائدو هو.  هيروشيما  ۽  ناگاساڪي  تي  بم  ڪرڻ  بعد  جپان  جي  ايڪانامي  جي  حالت  خراب  ٿي  وئي  ۽  ويتر واري  لڙائي  جپان  جي  مستقبل  بابت  واپاري  سيٺين  کي  منجهائي  رکيو.  جنگ  دوران  ڪيترائي  هندو  واپاري  جپان  ڇڏي  هليا  ويا  پر  اوڪيناوا  تي  آمريڪن  جو  قبضو  ٿيڻ  بعد  ڪيترا  ترسي  به  پيا،  بلڪه  هنن  اوسي  پاسي  جي  ملڪن  هانگ  ڪانگ،  ملايا  برما  وغيره  کان  پنهنجا  مائٽ  به  گهرايا  جو  هنن  ڏٺو  ٿي  ته  آمريڪن  جي  رهڻ  ڪري  پئسي  ڪمائڻ  جو  سٺو  موقعو  ملندو.  آمريڪن  پئسي  وارا  هجڻ  سان  گڏ  ڦاڙ  به  آهن.  هنن  جي  سپاهين  کي  يونيفارمن  جي  ضرورت  پوندي  ۽  آفيسرن  کي  سوٽ  ڪوٽن  جي  ۽  واقعي  ريڊي  ميڊ  ڪپڙن  جو  رواج  ايڏو  ته  عام  ٿي  ويو  جو  سڀ  کان  گهڻو  ڌنڌو  اهو  هلڻ  لڳو  ۽  ٻئي  نمبر  تي  هوٽلن  ۽  ريسٽورنٽن  جو،  جيڪو  جيڪو  سکيو  ستابو  ٿيندو  ويو  اهو  پنهنجي  ڀاءُ  ۽  سوٽ  کي  سنڌ  توڙي  اوسي  پاسي  جي  ملڪن  مان  گهرائيندو  ويو.  ڀائر ۽  سوٽ  ختم  ٿيا  ته  دوست  گهرايا  ويا.  اوڪيناوا  جي  ڪادينا  آمريڪن  ايئربيس  جي  ڀر  واري  اوئيچي  اسٽريٽ  جهڙين  گهٽين  ۾  ته  اڄ  سڀ  دڪان  هندو  سنڌين  جا  آهن.  بوتيڪ  شاپ،  درزين  جا  دڪان،  گفٽ  شاپ...وغيره  وغيره.  اهڙي  ئي  هڪ  ”وينس  امپورٽ“  نالي  دڪان  ۾  گهڙ  ته  توهان  جي  دڪان  جي  مالڪ  گل  باني  ۽  سندس  زال  مالا  باني  سان  ملاقات  ٿيندي،  جيڪي  ريڊي  ميڊ  ڪپڙن  جي  دڪان  ۾  پنهنجي  سيلز  گرلس  جي  اٽالي  سان  گراهڪن  کي  منهن  ڏئي  رهيا  آهن. ”اوڪيناوا  جپان  کي  واپس  ملڻ  ڪري  آمريڪن  پنهنجي  ملڪ  موٽن  پيا،  ان  ڪري  هاڻ  ڌنڌي  جي  اها  شوخي  ناهي.  اسان  جا  ٻار  به  آمريڪا  ۾  پڙهن  ٿا،“  گل  باني  ٻڌايو  ”انڪري  اسان  جا  ڪيترا  ساٿي  واپاري  ٻارن  جي  ڪري  آمريڪا  لڏي  ويا  آهن،  جتي  واپار  جا  وڌيڪ  سٺا  موقعا  آهن  ۽  هاڻ  سڄي  جپان  ۾  اسين  ڪي  ٽي  هزار  کن  واپاري  مس  وڃي  رهيا  آهيون.“  گل  باني  ٻڌايو  ته  هتي  جو  ميئر  سندن  ڪافي  مدد  ڪري  رهيو  آهي  جيئن  جيتري  قدر  ٿي  سگهي  اسان  هتي  ئي  رهيا  پيا  هجون،  جتي  اسان  جا  ڏاڏا  يا  والدين  ڪنهن  زماني  ۾  واپار  لاءِ  آيا. هونءَ  هن  ملڪ  ڪيترن  سنڌي  هندو  واپارين  تي  اهڙو  ته  جادو  ڪيو  آهي  جو  هو  ڪنهن  به  صورت  ۾  جپان  ڇڏڻ  نٿا  چاهين.  هو  پنهنجو  پاڻ  کي  جپان  جو  اٽوٽ  انگ  سمجهن  ٿا.  رميش  انهن  مان  هڪ  آهي،  جنهن  ويندي  پنهنجو  اباڻو  نالو  ۽  ذات  ڇڏي  جپاني  نالو  ميوڪو  هيرا  قبول  ڪيو  آهي  ۽  هو  جپان  جو  شهري  آهي  ۽  کيس  حڪومت  طرفان  ملڪ  (جپان)  جو  پاسپورٽ  مليل  آهي.  اها  ٻي  ڳالهه  آهي  ته  نالي  بدلائڻ  ڪري  هن  پنهنجو  ڌرم  يا  خير  خيرات  ڪرڻ  جي  عادت  ڇڏي  نه  ڏني  آهي.  اڄ  به  دنيا  جي  ڪيترن  سائين  بابا  مندرن  تي  سندس  کيسي  مان  خرچ  ٿئي  ٿو.  اڄ  هيرا  جپان  جي  امير  ترين  ماڻهن  مان  هڪ  آهي،  جنهن  بابت  مٿي  لکي  چڪو  آهيان  ته  يارهن  پنهنجيون  هوٽلون  اٿس  ۽  140  هوٽلن  جو  ڪاروبار  سندس  هٿ  هيٺ  هلي  ٿو.  هتي  جپان  ۾  رهندڙ  سنڌين  بابت  معلومات  حاصل  ڪرڻ  لاءِ  هيٺين  ويب  سائيٽ  مشهور  آهي. "
6,http://www.thekawish.com/Articles1/Altaf%20Shaikh/2005/2005/15%20Jan%2005.htm,جپانين  جي  سڀاڳي  ٻلي  ڇنڇر 15 جنوري 2005ع جپان  جي  کڻي  ڪهڙي  به  شهر  ۾  اچو  توهان  کي  هڪ  ٻن  دڪانن  اڳيان  پٿر،  پلاسٽڪ  يا  ڪنهن  ٻئي  مٽيريل  جي  هٿ  مٿي  کڻي  ويٺل  ٻلي  ضرور  نظر  ايندي.  ڪن  هنڌن  تي  اها  ٻلي  اليڪٽرڪ  ڪرنٽ  يا  بيٽري  سيلن  ذريعي  پنهنجو  هٿ  (چنبو)  هيٺ  مٿي  پئي  ڪندي.  هيءَ  ٻلي سڏجي  ٿي  ۽  هتي  جي  ماڻهن  جي  عقيدي  موجب  اها  دڪاندار  (هوٽل  واري)  لاءِ  ڀاڳ  (پئسو)  ۽  گراهڪ  آڻي  ٿي.  ڪو  زمانو  هو  جو  جپانين  جو  اهو  خيال  هو  ته  ٻليون  پنهنجو  روپ  بدلائي  جن  ڀوت  پڻ  ٿيو  وڃن.  هونءَ  به  جپاني  عقيدي  موجب  سندن  لوڪ  ڪهاڻين  ۾  ڪيترائي  ڀوت آهن،  جن  ۾  هڪ  ”باڪي  نيڪو“  ٻلي  وارو  ڀوت  تمام  گهڻو  مشهور  آهي.  جپانيءَ  ۾  هڪ  چوڻي  آهي  ته، (ٻلي  نه  مارجو،  نه  ته  هن  جي  پِٽَ  توهان  جي  ستن  پيڙهين  تائين  لڳندي.) هونءَ  جپان  سهڻين  ٻلين ۽  ڪتن جو  ملڪ  آهي.  ڪتا  گهڻو  ڪري  ننڍا  ڌاريا  وڃن  ٿا،  پر  تنهن  هوندي  به  انهن  کي  واڪ  ڪرائڻ  ۽  وقت  تي  ضروري  حاجت  ڪرائڻ  جو  وڏو  کٽراڳ  آهي.  سئيڊن،  ڊئنمارڪ  ۽  سنگاپور،  فرانس  وانگر  جپان  جي  حڪومت  به  ڏينهون  ڏينهن  ڪتن  پالڻ  وارن  تي  سختي  ڪندي  وڃي  ته  رستي  تي  جنهن  جي  به  ڪتي  گند  ڪيو  ته  اهو  ان  ڪتي  جي  مالڪ  يا  مالڪڻ  کي  کڻڻو  آهي.  ڪتن  جي  مالڪن  کي  ان  حڪم  کان  آگاهه  ڪرڻ  لاءِ  ڪيترن  ئي  هنڌن  تي  خاص  ڪري  پارڪن  ۽  باغيچن  ۾  بورڊ  لڳل  آهن.  ٻلين  سان  اهو  مسئلو  ناهي.  کين  نه  ميونسپلٽي  ۾  رجسٽرڊ  ڪرڻو  پوي  ٿو  ۽  نه  کين  رسو  ٻڌي  هلڻو  پوي  ٿو.  هو  گهرن  اڳيان  مالڪياڻين  سان  گڏ  دڪين  تي  ويٺيون  هونديون  يا  گهٽين  ۾  ناز  نخري  سان  واڪ  پيون  ڪنديون.  هونءَ  هتي  جي  رواج  مطابق  ماڻهن  ڪوئن  کي  مارڻ  لاءِ  ٻليون  پاليون  ٿي،  ان  ڪري  گدامن،  سيڌي  جي  دڪانن  ۽  هوٽلن  ۾  ٻلين  جو  هجڻ  هڪ  عام  ڳالهه  سمجهي  وئي  ٿي.  پر  هاڻ  اڄ  جون  امن  پسند  يا  کڻي  چئجي  ته  سست  ۽  ڊڄڻيون  ٻليون  ڪوئن  کي  ڦاسائڻ  يا  مارڻ  جي  چڪر  کان  پاڻ  کي  پري  رکن  ٿيون.  هاڻ  سڄي  جپان  ۾  دڪانن،  خاص  ڪري  هوٽلن  اڳيان  جپاني  ماڻهو  ٻي  ڪا  ٻلي  رکڻ  بدران  چيني،  ڪاشي،  ڪانچ،  پٿر  يا  پلاسٽڪ  مان  ٺهيل  هيءَ  ڀاڳ  واري  ٻلي رکن  ٿا. چيني  ٻارهن  سالن  واري  چڪر ۾  ٻلي  ڪوئي  لاءِ  خطرو  آهي.  ٻلي  جپاني  لوڪ  ڪهاڻين،  پهاڪن  ۽  شاعريءَ  ۾  ته  آهي،  پر  کيس  جپاني ۾  جاءِ  نه  ڏني  وئي  آهي.  پراڻي  مصر  ۾  ري  ديوتا  جي  ٻلي  ڌيءَ  (جنهن  جو  نالو  باسطيت  هو)  کي  ديويءَ  جو  رتبو  مليل  هو.  جپاني  پنهنجي  نيڪو  (ٻليءَ)  کي  ديويءَ  جو  رتبو  ته  نه  ڏئي  سگهيا  آهن،  پر  ٻلي  (نيڪو)  جپاني  ادب  ۽  ڪلچر  ۾  اهم  جاءِ  ضرور  والاري  سگهي  آهي.  جپان  جي  مشهور  ناول  نويس  سوسيڪي  جي  هڪ  مشهور  ناول (آءُ  ٻلي  آهيان)  ۾  ته  ٻليءَ  کي  ڪهاڻي  جي  هيرو  جو  درجو  مليل  آهي  ۽  اڄ  ڏينهن  تائين  اها  ٻلي  جپان  جي  مشهور  ترين  ٻلي  مڃي  وڃي  ٿي.  ائين  ته  هڪ  ٻئي  مشهور  جپاني  ليکڪ  تاني  زاڪيءَ  به  پنهنجي  ناول  (ٻلي،  مرد  ۽  ٻه  عورتون)  ۾  هڪ  ٻلي  کي  مرڪزي  ڪردار  ڏنو  آهي.  پاڻ  وٽ  ڪئي  ٻلي  جي  ڊوڙ  (دشمني،  جهيڙو)  مشهور  آهي  ۽  ٻلي  ڪتي  جي  پڻ.  يورپ  پاسي  ته  ڪنهن  جي  دشمنيءَ  لاءِ  اهو  ئي  چوندا  ته  هنن  جو  ڪتي  ٻليءَ  وارو  وير  يا  جهيڙو  لڳو  رهي  ٿو.  يعني  ڪٿي  به  اهي  ٻه  جانور  سڪون  سان  ويهي  نٿا  سگهن.  پر  توهان  کي  تعجب  لڳندو  ته  جپان  ۾  ان  معاملي  ۾  ٻليءَ  کي  ذليل  ڪرڻ  کان  بچايو  ويو  آهي.  جپان  ۾  اها  دشمني  ڪتي  ۽  ڀولڙي  جي  وچ  ۾  مشهور  آهي.  ٻه  ماڻهو  هڪ  ٻئي  سان  صحيح  نه  هلندا  ته  جپانيءَ  ۾  انهن  لاءِ  ” “  يعني  ”ڪتي  ۽  ڀولڙي  وارو  تعلق  اٿن“  چوندا.  هڪ  سنڌي  دوست  کي  چيم  ته،  دنيا  ۾  فقط  جپاني  آهن،  جيڪي  ڪتي  ٻلي  جي  دشمني  واري  عام  اصطلاح  بدران  پنهنجو  ٺاهيل  مثال  ڏين  ٿا  ته  هن  ٺهه  پهه  چيو ”ٻيا  پاڻ  سنڌي.“ ”اهو  وري  ڪيئن؟“  مون  تعجب  مان  پڇيس. ”پاڻ  وٽ  ڪنهن  جي  دشمني  يا  نه  ٺهڻ  لاءِ  چوندا  آهيون  ته  هنن  جي  چانڊين  مگسين  واري  لڳل  آهي.“ بهر  حال  مٿين  مثال  مان  اندازو  لڳائي  سگهجي  ٿو  ته  جپان  ۾  ٻلين  جو  نه  فقط  اهم  درجو  آهي،  پر  مغرب  کان  مختلف  ۽  نرالو  پڻ.  يورپ  توڙي  آمريڪا  پاسي  ٻليءَ  کي  کير  ۽  ملائي  ڏني  وڃي  ٿي،  پر  جپان  ۾  ٻلين  جو  دلپسند  کاڌو  سڪل  مڇيءَ  جون  سنهيون  ڪٽيل  چپس آهي.  جنهن  کي  جپانيءَ  ۾  ڪاتسو  او  بوشي  سڏين  ۽  ان  تان  ئي  جپاني  هڪ  اصطلاح  ٺهيو  آهي ” “  جيڪو  چتاءُ  آهي  ته،  ”ڪنهن  کي  گهڻي  عياشيءَ  جي  عادت  نه  وجهو“  يا  ڪنهن  کي  عمدي  شيءِ  ڏيکاري  نه  هر  کايو.  ڪو  ماڻهو  يا  ٻار  پنهنجي  ڏنگي  ۽  جهيڙاڪ  طبيعت  جي  ابتڙ  ماٺ  ۽  فضيلت  ڪري  وهي،  جيئن  ٻلي  نئين  ماڻهوءَ  جي  گهر  ۾  ڪندي  آهي  ته  ان  کي  جپاني معنيٰ  ”اڌاري  آندل  ٻلي“  چون.  اهو  ماڻهو  جيڪو  گهڻو  گرم  کاڌو  يا  گرم  چانهه،  کير  وغيره  نه  پي  سگهي  ته  ان  کي يعني  ٻليءَ  جي  ڄڀ  چون.  جپانيءَ  ۾  هڪ  ٻي  چوڻي  آهي ٻليءَ  کي  گنيون  (سونا  سڪا)  ڏيڻ.  يعني  ڪنهن  کي  اها  شيءِ  ڏيڻ  جنهن  جو  هن  وٽ  قدر  نه  هجي.  جيئن  پاڻ  وٽ  رڍ  اڳيان  رباب  وڄائڻ،  اڙدوءَ  ۾  مينهن  اڳيان  مرلي  وڄائڻ،  يا  انگريزيءَ  ۾  ”سوئر  اڳيان  هيرا  اڇلڻ“  آهي.  ڪٿي  ڪا  شيءِ  رکڻ  جي  ٿوري  جاءِ  هوندي  ته  ان  جو  اظهار  ڪرڻ  لاءِ  جپاني  چوندا معنيٰ  ٻليءَ  جي  نرڙ  جيتري  جاءِ  آهي.  ڪٿي  ڪو  ماڻهو  ڇيڻو  نه  هوندو.  يعني  ماٺ  مٺوڙ  لڳو  پيو  هوندو  ته  پاڻ  چوندا  آهيون  ته،  ”ڪڪڙون  ڪون“  لڳي  پئي  آهي.  پر  جپاني  ان  جاءِ  لاءِ  جتي  زندگيءَ  جو  ڪو  آثار  نظر  نه  اچي  ان  لاءِ  چون اهڙو  ويران  هنڌ،  جتي  ٻليءَ  جو  پونگڙو  به  نظر  نه  پئي  آيو.  ڪا  شي  جلدي  بدلجندي  رهي  ته  ان  لاءِ  چوندا  ٻليءَ  جي  اک  وانگر  بدلجڻ. ٽوڪيو  جي  هڪ  علائقي  ناماگاوا  ۾  هڪ  جاءِ دنيا  جي  ٻلين  جي  ڪري  مشهور  آهي.  ٻلين  جا  شوقين  هتي  اچي  نه  فقط  اهي  ٻليون  ڏسندا  آهن،  پر  انهن  کي  ڪڇ  ۾  کڻي  فوٽو  به  ڪڍرائين. ٻليءَ  بابت  ڪجهه  ٻيون  دلچسپ  چوڻيون .  ٻلي  توهان  جي  دوست  ته  ضرور  ٿي  سگهي  ٿي،  پر  غلام  هرگز  نه. .  ڪير  آهي،  جنهن  کي  ٻليءَ  کان  به  بهتر  دوست  آهي؟ انگريزي  جي  مشهور  ليکڪ  ارنيسٽ  هيمنگوي  به  هڪ  هنڌ  ٻليءَ  لاءِ  لکيو  ته،  ” “. 
7,http://www.thekawish.com/Articles1/Altaf%20Shaikh/2005/2005/21%20Mar%2005.htm,ٽوڪيو  تنهنجا  ٽيٽيهه  رنگ سومر 21 مارچ 2005ع جپان  جي  چوڌاري  ٻارهوئي  طوفان  لڳا  پيا  آهن،  جيڪي  جهازن  کي  بندرگاهن  ۾  به  سٽين  ٿا.  يعني  جهاز  بندرگاهه  ۾  ڌڪي  سان  ٻڌو  پيو  آهي  ته  به  جهازي  سُک  جي  ننڊ  نٿو  سمهي  سگهي،  پر  ٽوڪيو  جي  بندرگاهه  جي  ڳالهه  ئي  ٻي  آهي.  پاڻيءَ  واري  جهاز  ۾  ٽوڪيو  پهچڻ  کان  اڳ  جهاز  هلائڻ  وارو  فرحت  ۾  اچيو  وڃي.  بندرگاهه  جي  چوڌاري  ڌرتيءَ  جو  ٺهيل  قدرتي  ٻنوڙو  هجڻ  ڪري  پئسفڪ  سمنڊ  جون  ڇوليون  يا  سامونڊي  واچوڙا  بندرگاهه جي  ويجهو  پهچڻ  ۾  پنهنجو  زور  وڃايو  ويهن.  ٽوڪيو  قدرتي  طرح  هڪ  سٺي  هنڌ  تي  آهي. ٽوڪيو  بندرگاهه  تي  قدرت  ايڏي  مهرباني  آهي  جو  اهو  بندرگاهه  دراصل  خليج  اندر  خليج  ۾  آهي”خليج  ٽوڪيو“  کان  اڳ  هڪ  ٻئي  خليج  سامگي( ۾  گهڙڻو  پوي  ٿو،  بهرحال  ٽوڪيو  شهر  آباد  ڪرڻ  مهل  ڪنهن  ان  اهميت  کي  نظر  ۾  رکي  ٽوڪيو  ۾  ڳوٺ  نه  ٻڌو  هو.  اهو  ته  بعد  ۾  جيئن  ئي  ٽوڪيو  جيآدم  شماري،  اهميت  ۽  شان  شوڪت  وڌندو  ويو  ته  جپانين  کي  ٽوڪيو  جي  بجاءَ  لاءِ  گهڻي  محنت  نه  ڪرڻي  پيئي  .ائين  نه  هو  ته  ڪو  گرو  گنجو  بندرگاهه  ۾  ڪاهي  اچي.  بندر  گاهه  جي  چوڌاري  ڌرتيءَ  جي  آڏو  هجڻ  ڪري  هن  کي  خليج  ۾  گهڙندڙ  هر  ڌارئين  جهاز  تي  خليج  جي  منهن  وٽ  ئي  نظر رکي  سگهجي  ٿي.  جپانين  هونءَ  ئي  ڪنهن  ڌارئين  کي  پنهنجي  ڌرتي  تي  قدم  نٿي  رکڻ  ڏنو.  يورپ  ۽  ايشيا  جي  ڏورانهين  ڪنهن  ملڪ  جي  ته  همت  نٿي  ٿي  پر  اوسي  پاسي  جي  ملڪن  چين  ۽  ڪوريا  جو  به  ڪو  پهلوان  جپان  ۾  نٿي  پهچي  سگهيو.  تن  ڏينهن  ۾  هوائي  جهاز  ته  ايجاد  ٿيا  ڪو  نه  هئا.  فقط  پاڻيءَ  جا  جهاز  هئا.  پر  اهي  به  چَپُن  ۽  سڙهن  تي  هلندا  هئا.  ڪو  چيني  يا  پاڙي  جو  ڪورين  ڀلجي  هتي”ٽوڪيو  بي“  وٽ  يا  جپان  جي  ڪنهن  ٻئي  بندر  گاهه  وٽ  اچي  نڪرندو  هو  ته  جپانين  جا  موچڙا  کائي  موٽندو  هو.  يورپ  وارن  توڙي  آمريڪا  وارن  جپانين  کي  سندن  ملڪ  ۾  اچڻ  ۽  واپار  وڙي  شروع  ڪرڻ  لاءِ  ڏاڍيون  منٿيون  ڪيون  پر  جپاني  سڀني  کي  آڱوٺو  ڏيکاريندا  رهيا.  ڏاڍا  مڙس  جو  ٿيا  ۽  سندن  پنهنجي  پاڻ  ۾  ٻڌي  به  هئي  ۽  پوءِ  اتي  ڪَلَ  آگبوٽ(ٻاڦ  وارا  جهاز)  ايجاد  ٿيا،  پر  فقط  آمريڪا  ۾.  اڃا  ٻين  کي  ته  ڪا  خبر  ئي  نه  هئي،  جپاني  کوهه  جا  ڏيڏر  ٿيو  ويٺا  هئا،  انهن  جي  ته  خواب  خيال  ۾  به  نه  هو  ته  جهاز  سازي  ڪيڏو  ترقي  ڪري  وئي  آهي.  آمريڪا  کان  ڪموڊور  پيري  اهڙي  هڪ  ڪَل  واري  جهاز  ۾  جپان  تائين  نه  رڳو  ڪهي  آيو  پر  بنا  ڪنهن  موڪل”ٽوڪيو  بي“  ۾  گهڙي  پيو  ۽  اچي  ٽوڪيو  جي  بندرگاهه  ۾  لنگر  ڪيرائين.  جپاني  آمريڪين  جهازن  جا  هي  آواز،  هي  رفتار  ۽  رعب  تاب  ڏسي  نه  فقط  حيرت  زده  ٿي  ويا،  پر  خوفزده  پڻ  ۽  هو  پنهنجي  سالن  جي  ناني  ڪنڙي کي  ڇڏي  سڌا  ٿي  آمريڪين  جي  هر  ڳالهه  مڃڻ  لڳا(  اها  ٻي  ڳالهه  آهي  ته  جپاني  آمريڪين  کان  ئي  جهاز  سازيءَ  جو  هنر  سکي  هنن  کان  به  ٻه  راتيون  اڳيان  نڪري  ويا.) بهرحال  اوائلي  دور  ۾  ٽوڪيو  شهر  ۾  رهائش  لاءِ  جڏهن  ماڻهو  آيا  ته  اهو  سنگاپور  ۽  پينانگ  وانگر  مهاڻن  جو  هڪ  ننڍڙو  ڳوٺڙو  هو،  ٻي  ڳالهه  ته  ان  وقت  سندس  نالو  ٽوڪيو  نه  هو.  اهو  ته  پوءِ  رکيو  ويو.  شروع  شروع  ۾  هي  ڳوٺ  جيڪو  پوءِ  هلي  شهر  ٿيو هو.  تاريخي  رڪارڊ  موجب  1180  جي  ڳالهه  آهي  يعني  محمود  غزنوي  سومناٿ  مندر  فتح  ڪري  ان  کان  به  ڏيڍ  سو  سال  پوءِ  ۽ انهن  سالن  ۾  جڏهن  صلاح  الدين  ايوبي  فاطمي  خلافت  جو  اختتام  آڻي  شام  ۽  مصر  ۾  ايوبيه  گهراڻو  قائم  ڪيو،  مناموتو  نالي  هڪ  شوگن  ٽوڪيو  جي  علائقي  اساڪوسا  ۾  نوي  ايڪڙ  زمين  حاصل  ڪئي.  هي  اڄ  جي  وچ  ٽوڪيو  وارو  علائقو  آهي.  بهرحال  ان  کان  پوءِ  هن  گمنام  ڳوٺڙي  بابت  اڍائي  صدين  تائين  ڪو  خاص  احوال  تاريخ  ۾  نه  آهي.  هتي  جي  سامونڊي  ڪناري  تي  مهاڻا  رهيا  ٿي،  جن  پنهنجو  گذر  سفر  مڇيءَ  تي  ڪيو  ٿي،  هي  ڳوٺ(يعني  اڄ  وارو  ٽوڪيو)جيڪو  ايڊو  جي  نالي  سان  سڏيو  ويو  ٿي،  جنهن  جي  معنيٰ  درياهن  جو  ڇوڙ  آهي.  دراصل  هن  ٽوڪيو  بي  ۾  ڪيتريون  ئي  چڱيون  موچاريون  نديون  اچي  ٿيون  ڇوڙ  ڪن.  ٽوڪيو  جي  اهن  اصلي  شهر جو  هڪ  واقعو  1456ع  جو  آهي،  جڏهن  هتي  ايڊو  جي  قلعو ان  هنڌ  تي  ٺاهيو  ويو  جتي  اڄ  شهنشاهه  جو  محل  آهي.  اهو  اوتا  ڊوڪوان  نالي  همراهه  ٺهرايو،  اوتا  ٽيهن  سالن  بعد  قتل  ٿي  ويو  ۽  ايڊو  جيڪو  مشهور  ٿي  رهيو  هو  اهو  وري  خاموشين  ڏي  هليو  ويو.  ٻين  شهرن  جي  مقابلي  ۾  ايڊو  ۾  يڪي  ڏيڍ  صدي  ماٺ  رهي.  ٻين  شهرن  مان  منهنجو  مطلب  ڪيوٽو  شهر  آهي،  جيڪو  ان  وقت  جپان  جي  گاديءَ  جو  هنڌ  هو.  ان  وقت  ڪيوٽو  بلي  بلي  شهر  هو،  جن  ڏينهن  جا  مندر،  درگاهون  اوتارا  اڄ  به  ان  وقت  جي  شان  جي  شاهدي  ڏين  ٿا.  سترهين  صدي  جي  شروع  ٿيڻ  تي  هي  ايڊو  شهر  آهستي  آهستي  وڌڻ  لڳو،  سمجهو  ته  هي  اهي  ڏينهن  هئا،  جڏهن  هندستان  ۾  مغل  بادشاهه  اڪبر  جي  وفات  ٿي  ۽  جهانگير  تخت  تي  ويٺو.  يعني  حساب  لڳايو  ته  جڏهن  ننڍي  کنڊ  جا  شهر  ان  وقت  جا  پئرس ۽  روم  هئا،  ته  هي  اڄ  وارو  ٽوڪيو  چوهڙ  جمالي  ۽  ڊينگاڻو  بوزدار  هو.  بهرحال  1868ع  ۾  ايڊو  جو  نالو  بدلائي  ٽوڪيو  رکيو  ويو.  ٽوڪيو  لفظ  جي  معنيٰ  آهي  اوڀر وارو  علائقو  گاديءَ  واري  هنڌ،  يعني  هي  ڳالهه  ننڍي  کنڊ  ۾  1857ع  واري  بلوي  کان  ڏهه  سال  پوءِ  جي  آهي،  ايڊو  جيڪو  هاڻ  ٽوڪيو  هو  اوڻهين  صديءَ  جي  آخر  ۾  تمام  جلدي  جلدي  وڌيو  ويجهيو  ۽  ڏسندي  ئي  ڏسندي  ٽوڪيو  جي  آدم  شماري  پنج  لکن  مان  ويهه  لک  ٿي  وئي  يعني  لنڊن  بعد  ٽوڪيو  ٻئي  نمبر  تي  دنيا  جو  وڏو  شهر  ٿي  ويو،  ٽوڪيو  جي  آدم  شماري  رڳو  وڌندي  نه  رهي،  سڄي  جپان  سان  گڏ  ٽوڪيو  ۾  به  مصيبتون  اينديون  رهيون،  هونئن  به  جپان  جي  حصي  ۾  قدرت  طرفان  طوفان،  زلزلا،  ڦاٽندڙ  جبل،  باهيون  ڪجهه  وڌيڪ  مليون  آهن. 
8,http://www.thekawish.com/Articles1/Altaf%20Shaikh/2005/2005/08%20Jan%2005.htm,"دنيا  جي  نرالي  قوم ڇنڇر 8 جنوري 2005ع -      هڪ  جپاني  ٽيچر  چيو ”اسين  جپاني  ماڻهو  ڌارين  کي  فقط  پنهنجي  نالي  جو  آخري  حصو  (يعني  ذات)  ٻڌايون  ٿا.  مغرب  (يورپ،  آمريڪا)  توڙي  توهان  (ايشيا)  جا  ماڻهو  گهڻو  ڪري  پهريون  نالو  ٻڌايو  ٿا.“  يعني  مون  کان  ڪو  نالو  پڇندو  ته  الطاف  ٻڌائيندس.  اهو  ئي  حال  يورپين  ۽  آمريڪين  جو  آهي.  جپاني  ٽيچر  چيو  ته  اهو  ان  ڪري  جو  توهان  سڀ  ڌارين  سان  يڪدم  فري  ٿيو  وڃو  ۽  اسان  جپانين  جي  مقابلي  ۾  وڌيڪ  اوپن  ۽  فرينڊلي  آهيون.  اسان  جپاني  ڌارين  کان  ڪجهه  فاصلو  رکڻ  چاهيون  ٿا  ۽  اسين  ڪجهه ۽ طبيعت  جا  آهيون. -      جپاني  پنهنجي  ڳالهه  ڪرڻ  وقت  پنهنجي  شاهد  آڱر  نڪ  تي  رکن  يا  ان  سان  نڪ  ڏي  اشارو  ڪن.  مغرب  جا  ماڻهو  پنهنجي  آڱوٺي  سان  دل  ڏي  اشارو  ڪن.“  اها  ڳالهه  هڪ  جپاني  ٻڌائي،  پوءِ  ٿڌو  ساهه  کڻي  چيو . -      ڪو  جپاني  توهان  جي  ڳالهه  ٻڌي  ڪنڌ  کي  هيٺ  مٿي  هائوڪار  واري  اسٽائيل  ۾  ڌوڻي  ته  معنيٰ  هو  توهان  جي  ڳالهه  ٻڌي  رهيو  آهي.  ضروري  ناهي  ته  هو  توهان  جي  ڳالهه  سان  سهمت  آهي.  يا  توهان  جيڪي  هن  کي  چئو  پيا  ائين  ڪندو. -  پنهنجو  هٿ،  منهن  اڳيان  هٿ  جي  پکي  کي  لوڏڻ  وانگر  اڳيان  پويان  ڪرڻ  سان  جپانين  جو  مطلب  انڪار  آهي. -      پنهنجي  وات  کي  هٿ  سان  ڍڪڻ  جيڪو  اڪثر  عورتون  ڪن  ٿيون،  حيا  يا  شرمندگيءَ  جو  اظهار  آهي. پنهنجي  ڏسڻي  آڱر  کي  ڪن  مٿان  نرڙ  وٽ  جهلي  سڱن  واري  شيطان  جو  نقل  ڪرڻ  جو  مطلب  ڪاوڙ  جو  اظهار  ڪرڻ  آهي. آڱوٺي  ۽  ڏسڻي  آڱر  کي  ملائي  گولو  ٺاهڻ  ”پئسي“  جي  نشاني  آهي.  يعني  ڇا  قيمت  آهي  يا  ڇا  پگهار  آهي،  ڪيترو  ناڻو  ملندو،  وغيره.  مغرب  ۾  اها  نشاني  او  ڪي  يعني  ”ٺيڪ  آهيان“  جي  آهي. -     
		ٻي  هٿ  سان  خيالي  پيالو  ٺاهي  ساڄي  هٿ  سان  چاپ  اسٽڪ  سان  پيالي  مان  چانور  ڪڍي  وات  ۾  وجهڻ  جي  نقل  ڪرڻ  مان  مطلب  ”کائڻ“  آهي. خيالي  گلاس  کي  هٿ  ۾  جهلي  چپن  اڳيان  ان  هٿ  کي  ساڄي  يا  کاٻي  ڪرڻ  مان  مطلب  پيئڻ  جو  آهي. جپان  ۾  جڏهن  پهريون  دفعو  اچي  رهيو  هوس  ته  جپان  بابت  آرٽ  جي  ڪتابن  ۾  ڏٺل  تصويرن  مطابق  جپان  منهنجي  ذهن  ۾  هو.  مون  سمجهيو  ته  گهٽي  گهٽيءَ  ۾  گڏين  جهڙيون  جپاني  ڇوڪريون  سندن  مخصوص  جپاني  لباس  ”ڪمونو“  ۾  نظر  اينديون.  ان  قسم  جون  ڳالهيون  جيڪي  هڪ  مسافر  اڳواٽ  پنهنجي  دماغ  ۾  وهاري  جڏهن  هتي  جپان  ۾  پهچي  ٿو  ته  هن  کي  ڪيتريون  ڳالهيون  مختلف  لڳن  ٿيون،  جيئن  مون  کي  مس  مس  ڪنهن  ڏينهن  ڪا  ڪموني  ۾  ڇوڪري  نظر  ايندي  هئي.  اڄ  جو  هر  جپاني  مرد  توڙي  عورت  مغربي  ڊريس  پينٽ  ”بشرٽ  يا  اسڪرٽ“  پائي  پئي  هلي.  فڪوئڪا  کان  ڪيوٽي  ويندي  ٻن  ڪلاڪن  جي  سفر  ۾  منهنجي  ٽن  جپاني  ساٿين  مان  هڪ  ننڊ  ڪندو  هليو،  ٻي  کي  ڪنڊ  ۾  اڪيلي  سيٽ  ملي،  اهو  سڄي  واٽ  سامهون  دريءَ  مان  ڏسڻ  کان  وڌيڪ  ڪجهه  سوچيندو  رهيو.  ۽  ٽيون  ساٿي  ريل  ۾  ويٺل  اڌ  کان  وڌيڪ  ماڻهن  وانگر  سڄو  سفر  ناول  پڙهڻ  ۾  مشغول  رهيو.  مون  به  ريل  ۾  ڪجهه  پڙهڻ  ۽  وقت  پاس  ڪرڻ  لاءِ  رستي  تان  هيروشيما  اسٽيشن  تان  ٽائيم  ميگزين  جو  تازو  پرچو  ورتو  هو.  پر  ڪيترا  دفعا  ڪوشش  ڪرڻ  جي  ڪي  چند  منٽ  مس  پڙهي  سگهيس.  ”رش  اور“  هو  يعني  آفيس  مان  موڪل  جو  وقت  سو  ريل  ۾  پيهه  پيهان  هئي.  پڙهڻ  کي  ته  ٻيا  سڀ  پڙهي  رهيا  هئا.  مون  وانگر  ويٺل  ته  ڇا  پر  بيٺل  به  سڪون  سان  پڙهي  رهيا  هئا.  ٿيلهو  ڳچيءَ  ۾  هين،  هڪ  هٿ  ريل  جي  ڇت  ۾  لڳل  ڏنڊي  ۾  ۽  ٻيو  هٿ  ڪتاب  ۾.  ريل  جون  مختلف  اسٽيشنون  لتاڙي  آخر  اسان  پنهنجي  منزل  ڪيوٽو  پهتاسين.  آئون  سڄو  سفر  پاسا  ورائيندي،  ماڻهن  جي  ڌڪ  ڌڪان  ۾  پريشان  ٿيندي،  هڪ  منٽ  به  ننڊ  نه  ڪندي  ڪيوٽو  اسٽيشن  تي  ٿڪل  لٿس.  منهنجا  ٽئي  ساٿي  ايڏو  فريش  ۽  تازا  توانا  لڳي  رهيا  هئا  جو  بس.  اهو  حال  سڀني  جپانين  جو  آهي.  جپانين  جي  ڪنهن  به  ريل  گاڏي  يا  بس  ۾  چڙهڻ  سان  توهان  کي  احساس  ٿي  ويندو  ته  هو  گوڙ  گهمسان  هوندي  به  پاڻ  کي  اڪيلو  محسوس  ڪري  سگهن  ٿا.  هو  جيڪي  شيون  چاهين  (اهي  کڻي  سندن  سامهون  موجود  نه  هجن  ته  به  هو)  انهن  کي  ڏسي  ۽  محسوس  ڪري  سگهن  ٿا  ۽  جيڪي  شيون  ۽  شڪليون  ۽  آواز  وغيره  هو  چاهين،  سامهون  هجڻ  جي  باوجود ڪري  سگهن  ٿا.  ڪڏهن  ڪڏهن  جپان  ۾  اهڙا  فنڪشن  ٿيندا  آهن،  جن  ۾  نوجوان  ڇوڪرا  ۽  ڇوڪريون  شهر  جي  هر  ڳٽ  تي  چار  چار  وڏا  نغارا  ۽  دهل  رکي  ويهي  ڪٽيندا  آهن،  جن  جو  آواز  پري  پري  تائين  پيو  ٻڌبو  آهي،  پر  توهان  ڏسندائو  ته  ڀر  ۾  ڪنهن  بينچ  تي  يا  پارڪ  جي  ڪنڊ  ۾  ڪو  پوڙهو  جپاني  ويٺو  اخبار  پڙهندو  يا  ڪا  نوجوان  ڇوڪري  پنهنجي  محبوب  جي  شڪل  تصور  ۾  آڻي  ويٺي  مرڪندي،  ويٺي  مرڪندي اهي  ڳالهيون  ڌيان  ۾  رکندي  مصر  جي  منهنجي  هڪ  ڪليگ  ڪئپٽن  حنفيءَ  هڪ  ڏينهن  مون  کي  چيو ”اسان  مان  اڪثر  مسلمانن  جو  نماز  پڙهندي  به  (جنهن  ۾  اتاهين  قسم  جي جي  ضرورت  آهي  جو  پنهنجي  پالڻهار  جي  اڳيان  بيٺا  آهيون)  ڌيان  معمولي  آواز  يا  ڪنهن  جي  لنگهڻ  تي  هيڏانهن  هوڏانهن  هليو  وڃي  ۽  هي  جپاني  هيڏي  ڌماچوڪڙي  ۾  به  پنهنجي  ذهن  کي  ڪنٽرول  ۾  رکيو  ويٺا  آهن جپانين  جي  ان  عجيب  عادت  جو  جائزو  وٺندي  هڪ  جهازي  دوست  خوب  چيو "
9,http://www.thekawish.com/Articles1/Altaf%20Shaikh/2005/2005/05%20Jan%2005.htm,"جپاني  ڳوٺن  جون  ڳالهيون اربع 5 جنوري 2005ع 1973ع  ۾  ئي  ان  وقت  جي  جپاني  حڪومت  پنهنجي  اسيمبليءَ  ۾  اهو  قانون  پاس  ڪيو  ته  ڪارخانا،  فئڪٽريون،  يونيورسٽيون،  ڪاليج  يا  ٻيا  وڏا  ادارا  فقط  وڏن  شهرن  ۾  نه،  پر  ننڍن  ننڍن  ڳوٺن  ۾  پڻ  ٺاهڻا  آهن،  جيئن  ڳوٺن  کان  ماڻهن  جي  شهر  ڏي  لڏپلاڻ  بند  ٿئي  ۽  ساڳي  وقت  ڳوٺ  به  ترقي  ڪن  ۽  ڪيترين  ڳالهين/تعليمي  ادارن،  ميلن  ملاکڙن،  جلسن،  نمائشن  ڪري  شهرن  جا  ماڻهو  ڳوٺن  ڏي  وڃن.  بهرحال  چوڻ  سولو  آهي،  پر  جپاني  حڪومت  توڙي  عوام  ان  تي  عمل  ڪري  ڏيکاريو  ۽  ڇو  نه  ڪن،  جڏهن  ته  سڄي  ملڪ  ۾  امن  امان  ساڳيو،  رستا  ۽  ڪميونيڪيشن  جو  بهترين  طريقو،  اسپتالن  ۽  تعليمي  ادارن  جو  ساڳيو  معيار/جهڙو  ٽوڪيو  ۽  اوساڪا  جهڙن  شهرن  ۾  بجلي  سال  ۾  هڪ  دفعو  به  نٿي  وڃي،  اهڙو  حال  هوڪئدو  ۽  شڪوڪو  جهڙن  ٻيٽن  جي  ڏورانهن  ۽  ننڍن  ڳوٺن  جو  آهي.  جهڙي (امن  امان)  جي  حالت  هيروشيما،  ڪيوٽو  ۽  ڪوبي  جهڙن  وڏن  شهرن  جي  آهي،  اهڙي  اوڪو  شري  ۽  اوشيما  جهڙن  ڏورانهن  ۽  ننڍن  ٻيٽن  جي  به  آهي،  جتي  ريل  يا  بس  ته  نه،  پر  پاڻيءَ  جو  وڏو  جهاز  به  لنگر  انداز  ٿي  نٿو  سگهي.  ننڍڙين  ٻيڙين  ۾  ئي  پهچڻو  پوي  ٿو.  ان  مقابلي  ۾  اسان  جي  ملڪن  ۽  ماڻهن  جي  اها  بدقسمتي  آهي،  جو  نوري  آباد  جهڙي  هاءِ  وي  تي  ٺهيل  ڳوٺ  کي  به  آباد  ڪري  نه  سگهيا  آهيون،  جنهن  جي  رٿ  اڄ  کان  ويهه  سال  اڳ  شروع  ٿي.  اڄ  نوري  آباد  ڪارخانن  ۽  فئڪٽرين  جي  حساب  سان  انگلينڊ  جو  نيو  ڪئسل  ۽  آمريڪا  جو  هيوسٽن  هجي  ها،  پر  افسوس  جو  ان  ئي  حالت  ۾  ڀڙ  ڀانگ  لڳو  پيو  آهي،  جهڙيءَ  ۾  شروع  کان  هو.  ملڪ  جي  امير  ڪارخانيدارن  پنهنجي  حيثيت  مطابق  قرباني  ڏني  ۽  هڪ  نئين  هنڌ  تي  ڪارخانا  لڳائڻ  شروع  ڪيا،  پر  هنن  کي  جيئڻ،  نه  مڪاني  چورن  ۽  ڌاڙيلن  ڏنو  ۽  نه  پوليس  سندن  مال  ملڪيت  جي  حفاظت  ڪري  سگهي.  ٻاهرن  ملڪن  ۾  رهندڙ  امير  پاڪستاني  جڏهن  پنهنجي  وطن  ۾  ڪارخانو  يا  فئڪٽري  هڻڻ  لاءِ  ڪنهن  شهر  جي  چونڊ  ڪندا  آهن  ته  دل  چوندي  آهي  ته  جيڪر  هو  اها  فئڪٽري  سجاول،  ٺٽي،  راڻيپور،  گمبٽ  يا  قمبر  ۽  گهوٽڪي  پاسي  هڻن.  ظاهر  آهي  ڪارخانا  لڳڻ  ڪري  مڪاني  ماڻهن  لاءِ  پڪو  روزگار  مهيا  ٿي  سگهي  ٿو.  ڇو  جو  ان  بعد  هنن  کي  بٽئي  لاءِ  سڄو  سال  انتظار  ڪرڻو  نٿو  پوي.  هنن  کي  زميندار  ۽  وڏيري  جي  رحم  ڪرم  تي  جيئڻو  نٿو  پوي.  هنن  کي  هر  مهيني  پگهار  مليو  وڃي،  چاهي  ڪارخانيدار  کي  سندس  مال  جي  وڪري  ۾  فائدو  ٿئي  يا  نقصان.  افسوس  جو  ڪنهن  به  ڪارخانيدار  کي  سنڌ  ۾  ڪارخانو  کولڻ  لاءِ  کڻي  چئه  ته  ٺهه  پهه  نوري  آباد  جو  مٿال  ڏيندو.  مڪاني  ماڻهن  جي  چورين  ۽  وڏيرن  جي  ساڙ  ۽  دشمنيءَ  جا  مثال  ڏيندو،  پوليس  جي  بيجا  مصيبتن  ۽  مڪاني  واسطيدار  ادارن  جي  ڪامورن  جي  هر  نارمل  ڪم  ۾  به  رنڊڪون  وجهي  رشوتون  اوڳاڙڻ  جون  ڪهاڻيون  ٻڌائيندو.  ايڪانامڪس  ۽  انڊسٽريءَ  جو  هر  شاگرد  ڄاڻي  ٿو  ته  ڪارخانيدار  اتي  پئسو  لڳائيندو،  جتي  پهرين  نمبر  تي  امن  امان  هجي  ۽  ٻئي  نمبر  تي  رستا،  بجلي،  پاڻي  ۽  ڪميونيڪيشن  جي  بهتر  سهولت  هجي.  شايد  ان  ڪري  ڪراچي  جا  ئي  ڪيترا  ڪارخانيدار  پنهنجيون  فئڪٽريون  سنڌ  مان  پٽرائي  پنجاب  جي  شهرن  توڙي  ڳوٺن  ۾  کڻائي  ويا  آهن،  جتي  هنن  کي  بهتر  سهولتون  ملن  ٿيون. پر  هتي  جپان  ۾  مختلف  حال  آهي.  هتي  هر  ورڪر  ۽  حڪومت  طرفان  ڪارخانيدار  توڙي  ڪارخاني  جي  عزت،  عبادت  جي  حد  تائين  ڪئي  وڃي  ٿي.  جيئن  هڪ  واڍو،  رازو  پنهنجن  اوزارن  جي  ڪري  ٿو  جو  اهي  هن  لاءِ  ۽  هن  جي  ٻچن  لاءِ  پيٽ  قوت  مهيا  ڪن  ٿا.  هتي  جا  سياستدان  توڙي  سرڪاري  ڪامورا  پڻ  نيڪ  نيتي  سان  پنهنجي  علائقي  جي  خذمت  ڪن  ٿا.  هي  شهر  ڪيٽا  ڪيوشو  جنهن  مان  هي  لکي  رهيو  آهيان  ۽  جتي  اڄ  ڪلهه  رهان  ٿو،  ڀان  سعيدآباد  ۽  هوسڙي  جهڙن  پنجن  ڳوٺن  جو  مجموعو  هو.  ستر  واري  سڄي  ڏهاڪي  ۾  جڏهن  اسان  ڀر  وارن  بندرگاهن موجي  ۽  شيمونو  سيڪي  ۾  جهاز  وٺي  ايندا  هئاسين  ته  اُهي  شهر  هئا،  پر  هي  ڪيٽا  ڪيوشو  1980ع  تائين  ڳوٺ  هئا،  جن  جي  وچ  مان  موراساڪي  گاوا  ندي  وهي  ٿي.  اڄ  22  سالن  بعد  هنن  ڳوٺن  جي  قسمت  چمڪي  وئي  آهي.  ان  جهڙي  تهڙي  نديءَ  مٿان  6 
		کن  پليون  آهن،  جتي  ڪٿي  پبلڪ  پارڪ،  پبلڪ  لائبريريون،  اعليٰ  درجي  جا  ٻارن  لاءِ  سهڻا  اسڪول  ۽  جمنازيم،  پڪا  ۽  ويڪرا  رستا،  صحت  لاءِ  هر  سهولت  سان  ڀرپور  اسپتالون،  بسون،  ٽرينون،  ڪارخانا،  فئڪٽريون،  سڀ  ڪجهه  عوام  جي  ڀلي  ۽  بهتريءَ  لاءِ  ۽  ان  جو  ڪريڊٽ  هتي  جي  سياستدانن  کي  آهي،  خاص  طور  هتي  جي  ميئر  ڪوئچي  صاحب  کي  جيڪو  سول  انجنيئر  هجڻ  ڪري  عمارت  سازي  ۾  وڌيڪ  دلچسپي  رکي  ٿو،  خاص  ڪري  هتي  جي  پلين  جي  گهڻي  آئيڊيا  هن  جي  آهي.  شهر  کي  صاف  سٿرو  ۽  عوام  لاءِ  سهولت  وارو  رکڻ  ڪري  هن  کي  گذريل  سال  جهانسبرگ (سائوٿ  آفريڪا)  ۾  ماحول  تي  ٿيل  ڪانفرنس  ۾  ايوارڊ  ڏنو  ويو  هو.  آئون  کيس  ان  جي  مبارڪ  ڏيڻ  ويس. هن  کلندي  انگريزيءَ  ۾  چيو.  سندس  اهو  جملو  هن  وقت  به  منهنجي  دماغ  ۾  ٻُري  رهيو  آهي.  ڪاش اسان  جا  سياستدان،  ناظم  ۽  سرڪاري  ڪامورا  پنهنجي  عهدي  جي  زور  تي  فقط  پنهنجي  بنگلي  تائين  پڪو  رستو  ٺهرائي  پاڻ  کي  اهم  سمجهڻ  بدران  عوام  لاءِ  ڪجهه  ڪن  ۽  هو  هتي  جي  ميئر  وانگر  پنهنجي  فرض  کي  فرض  سمجهن. ڪيٽا  معنيٰ  اتر  ۽  ڪيوشو  ٻيٽ  تان  هن  شهر  تي  ڪيٽا  ڪيوشو  نالو  پيو  آهي،  جيئن  کڻي  چئجي  ته  اڳوڻي  وزير  اعظم  محمد  خان  جوڻيجي  جي  ڳوٺ  جو  نالو  سنڌڙي  سنڌ  صوبي  تان  پيو  آهي.  هن  شهر  جي  ڀر  ۾  موجي  ۽  شيمونو  سيڪي  مشهور  بندرگاهه  آهن،  جن  کان  هر  پاڪستاني  جهازي  جيڪو  جپان  روٽ  تي  رهيو  هوندو  ضرور  واقف  هوندو. ڪيٽا  ڪيوشو  دراصل  ماتلي  ۽  تلهار  جهڙن  پنجن  ڳوٺن  کي  ملائي  هڪ  شهر  ۽  هڪ  ميونسپالٽي  ٺاهيو  ويو  آهي،  جنهن  جو  مرڪزي  شهر  ڪوڪورا  آهي،  جتي  آئون  ترسيل  آهيان  ۽  ٻيا  ڳوٺ  موجي،  توباتا،  ياهاتا  ۽  اڪا  متسو  آهن.  آدمشماري  گهڻي  ۽  رهائش  جي  زمين  گهٽ  هجڻ  ڪري  هر  هڪ  شهر  ٻئي  شهر  سان  مليو  پيو  آهي.  اسان  وارو  ڪانسيپٽ  هتي  ناهي  ته  شهر  کان  پوءِ  ٻهراڙي  ۽  ٻهراڙيءَ  جي  معنيٰ  کيت،  فصل  ۽  غير  آباد  زمينون  ۽  جهنگل.  جتي  اها  خبر  ئي  نٿي  پوي  ته  هڪ  شهر  ڪٿي  ختم  ٿيو  ٻيو  ڪٿان  شروع  ٿيو.  ائين  جيئن  ڪياماڙي  کان  ڪو  نيو  ڪراچي  تائين  سفر  ڪري  ته  رڳو  رستا،  عمارتون  ۽  دڪان  نظر  ايندس.  ستر  جي  شروع  وارن  سالن  ۾  ئي  اهو  محسوس  ڪري  مون  کي  تعجب  لڳو  هو،  اڃا  ته  مونو  ريل  ته  بليٽ  ٽرينون  شروع  نه  ٿيون  هيون،  ڪارين  ۽  مشينن  جا  ايڏا  ڪارخانا  نه  لڳا  هئا.  هاڻ  ته  رهيل  کهيل  پٽ  به  انهن  شين  والاري  ڇڏيو  آهي.  ڪارين،  بسن  ۽  مختلف  رفتار  جي  گاڏين  جا  پڪا  رستا  ۽  ريل  جا  پٽا  هيٺ،  مٿي  ۽  اڃان  مٿي  نانگن  وانگر  وڃي  رهيا  آهن.  ڪارخانن،  دڪانن،  سئنيمائن  ۽  وندر  جي  جاين  جون  بتيون  ۽  انهن  جي  اشتهارن  جو  چمڪاٽ  جتي  ڪٿي  آهي.  ٻهراڙي  ته  نظر  ئي  نٿي  اچي.  ستر  جي  شروع  وارن  سالن  ۾  ته  ٽوڪيو  جي  گنزا  ۾  به  سڪون  هوندو  هو.  ٻين  ڏينهن  تي  کڻي  نه  پر  ڇنڇر  آچر  تي  چڱو  ماٺ  مٺوڙو  هوندو  هو. "
10,http://www.thekawish.com/Articles1/Altaf%20Shaikh/2005/2005/22%20Oct%2005.htm,جپاني  عورتن  کي  ڇا  نٿو  ڪرڻو  پوي؟ ڇنڇر 22 آڪٽوبر 2005ع جپان  جي  ماڻهن،  عمارتن،  رسم  ۽  رواجن  بابت  ڪيترائي  ڪتاب  لکيا  ويا  آهن.  خاص  ڪري  جپان  جي ،  گيشائن،  مئخانن  ۽ تي  جن  جا  ليکڪ  نه  فقط  جپاني  آهن،  پر  ڌاريا  پڻ.  جيڪي  گهمڻ  لاءِ  جپان  اچن  ٿا  يا  نوڪري  ۽  تعليم  لاءِ. گذريل  هفتي  ليزا  نالي  هڪ  آمريڪن  ليکڪا  جو  ڪتاب پڙهڻ  جو  موقعو  مليو،  جيڪو  انهن  عورتن  بابت  آهي  جيڪي  جپان  جي  مختلف  ڪلبن،  مئخانن،  ٽي  هائوسز  ۽  نيوڊ  ناچ  گهرن  ۾  مختلف  ماڻهن  (گراهڪن)  کي ڪن  ٿيون.  ليکڪا  ليزا  انهن  عورتن  کي  ”رات  جا  پوپٽ“  سڏيو  آهي.  ليزا  جيڪا  ڪجهه  ڏينهن  لاءِ  جپان  جي  سير  لاءِ  آئي،  سا  جپان  ۾  ڪجهه  سال  رهي  پئي.  جپان  ۾  رهائش  دوران  هن  کي  جڏهن  به  فالتو  پئسن  جي  ضرورت  محسوس  ٿي  ته  هن  ٽوڪيو  جي  مئخانن،  ناچ  گهرن  ۽  ڪلبن  ۾  هوسٽس  جي  نوڪري  حاصل  ڪري،  اتي  آيل  مرد  مهمانن  کي  ڊرنڪ  پيش  ڪرڻ  جو  ڪم  ڪيو.  ليزا  جپاني  به  سٺي  ڳالهائي  ٿي.  شايد  ان  ڪري  به  هن  مٿئين  ڪتاب  ۾  جپان  جي  رات  جي  زندگيءَ  تي  پنهنجي  فرسٽ  هئنڊ  معلومات  لکي  آهي.  ڪتاب  جي  شروع  ۾  هن  پنهنجي  زندگيءَ  جو  احوال  ۽  اهي  سبب  ٻڌايا  آهن،  جن  هن  کي  اهو  ڪتاب  لکڻ  لاءِ  مجبور  ڪيو.  هن  سبجيڪٽ  ۾  ڀڙ  هوندي  به،  هن  فقط  پنهنجي  معلومات  ڏيڻ  بدران  ٻين  به  ڪيترين  ئي  خدمتگار  ڇوڪرين  جو  احوال  انٽرويو  جي  روپ  ۾  ڏنو  آهي،  ته  هنن  سان  جپان  جي  اونداهين  راتين  ۾  رنگين  روشنين  وارن  مئخانن،  راڳ  گهرن  ۽  ڳاڙهين  بازارن  ۾  ڇا  ٿو  وهي  واپري.  ڪيئن  جپان  جون  مجبور  ڇوڪريون  ۽  انهن  کان  وڌيڪ  ڏکڻ  اوڀر  ايشيا  جي  غريب  ملڪن  جون  ڇوڪريون  جپاني  ظالم  غنڊن  ۽  مافيا  ٽائيپ  گئنگن  جي  ور  چڙهي،  هن  ڌنڌي  ۾  اچن  ٿيون.  خاص  ڪري  اهي  ڇوڪريون  جيڪي  غير  قانوني  اميگريشن  هيٺ  جپان  ۾  نوڪريءَ  لاءِ  اچن  ٿيون. جپان  جي  روايتي  چانهه  گهرن  کان  نيوڊ  ناچ  گهرن  ۾  ڪم  ڪندڙ  ۽  ٽوڪيو  جي  تمام  مهانگن  مئخانن  ۽  پبن  کان  ٽرڪش  باٿ(جن  کي  ترڪي  جي  حڪومت  جي  احتجاج  بعد  هاڻ سڏجي  ٿو)  ۽  سيڪوهارا ڪلبن  ۾  ڪم  ڪندڙ  ڇوڪرين  کان  ورتل  انٽرويوئن  مان  جپان  جي  اندروني  زندگيءَ  جا  ڪيترائي  ڳجها  پهلو  ظاهر  ٿين  ٿا.  بقول  هڪ  جپاني  هوسٽس  جي  ”جپاني  مردن  جي  روبوٽ  واري  مشيني  زندگي  آهي.  هنن  وٽ  يورپي  يا  ايشيا  جي  ٻين  ملڪن  جي  مردن  وانگر  نه  ڪا  هابي  آهي  ۽  نه  ڪا  وندر.  نه  ڪو  شوق  آهي  ۽  نه  ڪنهن  ڳالهه  لاءِ  دلچسپي.  پوءِ  پئسو  خرچڻ  لاءِ  هنن  جو  سڄو  زور  ۽  ڌيان  ان  قسم  جي  رات  وارين  ڪلبن  ۽  ڳاڙهين  بازارن  طرف  آهي.“ هڪ  ڇوڪريءَ  بيحد  آرام  سان  ٻڌايو  ته  هوءَ  اهڙو  ڪم  هر  وقت  نه،  پر  ڪڏهن  ڪڏهن  ئي  ڪندي  آهي.  ”منهنجي  مڱيندي  کي  ان  بابت  ڪا  به  کڙڪ  نه  آهي،  ته  ڪو  آئون  نائيٽ  ڊيوٽي  بهاني  جسم  وڪڻڻ  ٿي  وڃان...  آئون  دراصل  پنهنجي  شاديءَ  لاءِ  پئسا  بچائي  رهي  آهيان،  جيئن  پنهنجي  شادي  ڌام  ڌوم  سان  ڪري  سگهان.“  دراصل  جپان  جي  ننڍي  ٽهيءَ  ۾  ان  قسم  جا  مسئلا  به  ڪر  کڻي  رهيا  آهن.  جپاني  فلم  توڙي  ناولن  ۾  ان  قسم  جا  ڪيترائي  مثال  ملندا  ته  آفيس  يا  اسٽور  ۾  ڪم  ڪندڙ  جپاني  ڇوڪري  پنهنجي  مڙس  کي  پنهنجو  ڪرڻ  خاطر  کيس  سندس  جنم  ڏينهن  تي  سٺو  تحفو  ڏيڻ  لاءِ  ڌارئي  مرد  سان  لاڳاپا  رکي  ٿي  يا  ڪيترا  مرد  پنهنجين  نوڪرين  ۾  ۽  ان  بعد  رلڻ  پنڻ  ۾  ايڏو  محو  آهن،  جو  هنن  جي  گهرو  زندگيءَ  ۾  ڏار  پئجي  ويا  آهن.  جپاني  عورت  وفادار،  پورهيت  ۽  خدمتگار  آهي،  پر  اڄ  جي  مغربي  ٽي  وي  چينلن  ۽  ناولن  منجهس  فئنٽسي  ۽  جنسي  ائڊوينچر  لاءِ  اتساهه  پيدا  ڪيو  آهي.  مرد  صبح  سان  اوندهه  ۾  ئي  گهر  ڇڏي  ٿو  نڪري  ته  رات  جو  دير  دير  سان  نشي  ۾  ڌت  ٿي،  اچي  ٿو  ”ڊهي.“  ان  ڪري  ئي  ڪجهه  عورتون  ڪجهه  شوق  خاطر،  ته  ڪي  فطري  ضرورت  سبب  هيڏانهن  هوڏانهن  واجهائين  ٿيون. اسان  جي  جهازي  آفيس  ۾  ڪم  ڪندڙ  هڪ  جپاني  همراهه  ان  حوالي  سان  واهه  جو  لطيفو  ٻڌايو.  هڪ  جپاني  همراهه  سڄو  ڏينهن  گهر  کان  ٻاهر  رهيو  ٿي.  زال  جي  ايلازن  منٿن  سان  به  هن  گهر  کي  وقت  نٿي  ڏنو.  هڪ  ڏينهن  ٻاهر  نڪرندي،  هن  پاڙي  واري  همراهه  کان  پڇيو ”فلاڻي  سئنيما  ۾  ڪهڙي  فلم  لڳل  آهي؟“  ”خبر  نه  آهي“  پاڙيسريءَ  وراڻيو. ”فلاڻي  پئي  هلي،  ڪڏهن  ڪڏهن  ٻاهر  به  نڪري  خبر  چار  لهندو  ڪر.“ وري  ٻئي  ڏينهن  ساڳئي  همراهه  کان  پڇيائين.  ”فلاڻي  ڪلب  ۾  ڪم  ڪندڙ  فلاڻي  ڊانسر  ڏٺي  اٿئي؟“ ”نه.“  پاڙيسريءَ  وراڻيو. ”اڙي  نڀاڳا  ڪڏهن  ڪڏهن  ٻاهر  به  نڪري  خبر  چار  لهندو  ڪر،  ته  ڇا  پيو  وهي  واپري.“ پاڙيسريءَ  کي  اهو  ٻڌي  باهه  وٺي  وئي.  يڪدم  کانئس  پڇيائين ”ڀلا  تو  ڪڏهن  تاڪا  هيرو  نالي  باڪسر  ڏٺو  آهي؟“ ”نه.“ ”اڙي  نڀاڳا تڏهن  ته  چوانءِ  ٿو،  ڪڏهن  ڪڏهن  گهر  ۾  به  رهندو  ڪر.“ ڪتاب  جي  ليکڪا  ليزا  جيڪا  جپان  جهڙي  مهانگي  ملڪ  ۾  ڪيترائي  سال  رهي،  جتي  هر  شيءِ  جي  قيمت  آسمان  سان  ڳالهيون  ٿي  ڪري،  پنهنجي  خرچ  جو  پورائو  ڪرڻ  لاءِ  مختلف  مئخانن  ۽  ڪلبن  ۾  ساقيءَ  جا  فرائض  سر  انجام  ڏيندي  رهي.  پنهنجي  ڪتاب ۾  هوءَ  پنهنجي  هڪ  جيڏين  کي  جيڪي  هن (پيارڻ  جي)  ڌنڌي  ۾  اڃا  آهن،  پنهنجا  ڪيترا  ئي ڏئي  ٿي.  هن  جي  سوچ  مطابق  سٺي  ۽  ڪامياب  هوسٽس  (خدمتگار  ساقي)  اها  آهي  جيڪا  آيل  مرد  گراهڪن  کي  سندن  دلپسند  خواب  ۽  خواهشون  ڏيکاريندي  رهي.  ٻين  لفظن  ۾  هنن  کي  خوش  رکڻ  لاءِ  اهڙا  ڏٽا  ڏيندي  رهي،  جو  هو  سمجهن  ته  ساڪي  (جپاني  شراب)  يا  اوچا  (جپاني  چانهه)  پيش  ڪرڻ  واري  خوبصورت  ساقي  سندن  مٿان  اڪن  ڇڪن  آهي  ۽  پوءِ  آيل  مهمان  کي  وڏو  خرچ  ڪرائڻ  بعد  کيس  اٽڪل  سان  اهڙيءَ  طرح  پاسيرو  ڪري  ڇڏي،  جو  کيس  بي  عزتي  به  محسوس  نه  ٿئي. ٽئڪسي  ڊرائيور  ۽  مئخانن  ۾  ڪم  ڪندڙ  عورت  جو  هر  قسم  جي  ماڻهن  سان  واسطو  پوي  ٿو.  ڪتاب  جي  ليکڪا  ليزا  جي  به  ”ميزو  شوبائي“  واري  ڌنڌي سبب  جپان  جي  مختلف  ماڻهن  سان  لهه  وچڙ  ٿي.  ملڪ  جي  وڏن  ادارن  جي سياستدانن  ۽  طاقتور  دهشتگرد  تنظيمن  جي  غنڊن  کان  وٺي  ظاهري  طرح  نيڪيءَ  جا  ڪم  ڪندڙن،  ٻڌ  ڌرم  جي  بکشوئن،  مغربي  ٽوئرسٽن،  ٽين  دنيا  جي  پناهگيرن  ۽  ڊپريشن  ۾  مبتلا  ڇڙهن  کان  وٺي  رات  جي  پردي  پويان  جنسي  ۽  ناچ  گاني  جي  روپ  ۾  ٿيندڙ  وارداتن  جو  دل  کولي  احوال  لکيو  آهي.  هن  هڪ  سڄو  چئپٽر  ”يوڪوزا“  تي  به  لکيو  آهي.  يوڪوزا  جپاني  اسٽائيل  جي  مافيا  آهي،  جنهن  ۾  جپان  جي  پوليس  به  هٿ  وجهندي  لنوائي  ٿي.  سرسري  طور  هيءُ  ڪتاب  جپان  جي  سوسائٽيءَ  جي  عجيب  تصوير  چٽي  ٿو.  گهر  گهاٽ  هوندي  به  جپاني  مردن  جي  اڪيلي  ۽  پنهنجي  ذات  تائين  محدود  زندگي،  اڪيليون  زالون  جن  لاءِ  مستقبل،  حال  ۽  ماضي  فقط  ۽  فقط  پورهيو  ڪرڻ  ۽  مرد  جي  خدمت  چاڪري  ڪرڻ  آهي.  جپان  جهڙي  مهانگي  ترين  ملڪ  ۾  ڪڏهن  ڪڏهن  ”آڻڻ  ۽  چاڙهڻ“  جهڙي  سادگيءَ  واري  زندگي  گذارڻ  لاءِ  به  هنن  کي  رات  جي  اوٽ  ۾  ڌارين  مردن  وٽ  ساقي  ٿي  ساڪي  پيارڻ،  جسم  جي  نمائش  ڪرڻ،  ويندي  جسم  وڪڻڻ  جي  نوبت  پيش  اچي  ٿي. ليزا  جو  هي  ڪتاب پڙهي  عورت  جي  آزاديءَ  لاءِ  جنگ  وڙهندڙ  تنظيمن  کي  خوشي  ٿيڻ  بدران  پڪ  چڙ  ايندي-ڪتاب  جي  ليکڪا  تي  نه  پر  جپاني  مردن  تي،  جيڪي  جپاني  عورتن  بابت  عجيب  ڳالهيون  ڪن  ٿا.  پنهنجين  زالن  توڙي  گيشائن  کي  هو  پنهنجي  ذاتي  ملڪيت  سمجهن  ٿا.  ڪتاب  جي  ليکڪا  پنهنجي  پوزيشن  صاف  رکڻ  لاءِ  اهو  پڻ  لکي  ٿي  ته  اهي سندس  نه  آهن،  پر  انهن  جپاني  مردن  جا  آهن،  جن  سان  هن  جو  واسطو  رهيو.  کڻي  ته  سڀ  جپاني  مرد  اهڙا  نه  به  هجن.  بلڪه  گهڻائي  سٺن  جي  ئي  هوندي. ڪيترا  ڌاريا  اهو  سمجهن  ٿا  ته  گيشا  ۽  ٻيون  عورتون  جيڪي  مردن  جي  خدمت  ڪن  ٿيون  ۽  دل  وندرائين  ٿيون،  تن  جي  جهلڪ  هڪ  آمريڪن  ليکڪ  آرٿر  گورڊن  جي  ڪتاب ۾  به  ملي  ٿي. 
11,http://www.thekawish.com/Articles1/Altaf%20Shaikh/2005/2005/22%20May%2005.htm,ڪاغذن  مان  ڪونجون  ٺاهڻ  وارو  جپاني  آرٽ آچر 22 مئي 2005ع اسان  جي  جپاني  هوسٽ  مدر  نتسومي  جنهن  اسان  کي  گهمائڻ  خاطر  پنهنجي  گهر  ۾  اچي  رهايو،  ان  جو  16  سالن  جو  اڪيلو  ٻار  يو  جي( نالي  پٽ  سيمسٽر  ختم  ٿيڻ  تي  هاسٽل  ڇڏي  گهر  آيو  هو،  بلڪه  نتسوميءَ  جو  وڏو  شوق  اهو  هو  ته  سندس  پٽ  اسان  سان  انگريزي  ڳالهائڻ  جي  پرئڪٽس  ڪري  پنهنجي  انگريزي  سڌاري  ۽  ٻين  ڪلاس  ميٽن  ۽  ماڻس  وانگر  غلط  سلط  انگريزي  اُچاري  ماڻهو  نه  کلائي. منجهند  جي  ماني  کائي  اچڻ  ڪري  مون  کي  ننڊ  ٿي  آئي،  سو  جلدي  جلدي  نماز  پڙهي  ڪاٺ  جي  پَٽ  تي  وڇايل  تونئريءَ  تي  ليٽي  پيس.  يوجيءَ  مون  کي  ٻه  ڪکن  وارا  وهاڻا  آڻي  ڏنا،  جيڪي  ڪاغذ  جي  سلائيڊنگ  واريءَ  ڀت  کان  ٿورو  پري  رکي  ستس  ته  ڪٿي  پاسي ورائڻ  سان  سڄي  ڀت  نه  اچي  ڦهڪو  ڪري.  ڇاڪاڻ  ته  ڀت  جو  هڪ  هنڌان  پَنو  اڳهين  اکڙي  ويو  هو  ۽  هوا  لڳڻ  تي  پني  جو  اهو  حصو  ڦڙڪڻ  ڪري،  ڀت  جي  پويان  وارو  نظارو  ڏسڻ  ۾  آيو  ٿي.  آئون  ننڊ  اچڻ  کان  اڳ  ڪا  دير  ان  ڦاٽل  پني  جي  ٻاهران  پنج  سئو  کن  والن  جي  پلاٽ  تي  پوکيل  سارين  جو  فصل  ۽  ان  مٿان  اڏامندڙ  جهرڪين  ۽  پوپٽن  کي  ڏسندو  رهيس.  پري  پري  تائين  جبلن  جون  قطارون  نظر  اچي  رهيون هيون. نماز  لاءِ  مون  نتسوميءَ  کان  قطب  نما  نموني  جي  ڪنهن  شيءِ  جو  پڇيو،  جنهن  مان  گهٽ  ۾  گهٽ  اتر  جي  خبر  پئجي  سگهي،  پر  هن  مون  کي  سنئون  سڌو  قبلي  جو  رخ  ڏيکاريو.  پاڻ  ٻڌايائين  ته  پنج  سال  کن  اڳ  جڏهن  هوءَ  ٻن  پاڪستاني  شاگردن  جي هئي  ته  انهن  مان  هڪ  پنج  وقت  نماز  پڙهندو  هو.  ”ان  بعد  مون  هر  ڪمري  ۾  تِير  ٺاهي  مڪي  شريف  جو  نشان  ڪري  ڇڏيو  آهي“  هن  ٻڌايو.  نتسوميءَ  ٻڌايو  ته  سندس  مڙس  کي  پيئڻ  جو  شوق  ناهي،  ”پر  آئون  ڊرنڪ  جي  عادي  ٿي  وئي  آهيان.  انهن  پاڪستاني  شاگردن  مان  هڪ  نه  پيئندو  هو  باقي  ٻيو  مون  کي  خوب  ڪمپني  ڏيندو  هو.  بيئر هجي  يا  ساڪي،  هو  هر  قسم  جو  شراب  پي  ويندو  هو“ مون  مرڪندي  هڪ  دفعو  وري  چيو،”ان  ڪري  ته  چوان  ٿو  ته  تون  مونکي  جپاني  گهٽ  يورپي  عورت  وڌيڪ  لڳين  ٿي.“ ”او  ٿئنڪ  يو ٿئنڪ  يو “  هن  خوش  ٿيندي  منهنجي  رمارڪ  تي  ورندي  ڏني.  جيتوڻيڪ  جپانين  کي  هڪ  صدي  کن  اڳ  ان  قسم  جو  رمارڪ  ڏيڻ  ته  توهان  يورپين(يا  آمريڪن)  جهڙا  آهيو،  هنن  لاءِ  گار  برابر  هو.  ڇا  جاهل  ڄٽ  يورپي۽  ڇا  دنيا  جي  اعليٰ  قوم  جپاني(جپانين  جي  خيال  موجب  گهٽ  ۾  گهٽ).  جاپاني  جيڪا  اوڪيناوا  کان  هوڪئدو  تائين قوم  آهي،  جا  اخلاق  ۽  فضيلت  ۾  پوشاڪ ۽  پهرڻ  ۾  دنيا  جي  اعليٰ  قوم  مڃي  وڃي  ٿي،  افسوس  جو  اڄ  اها  جپاني  قوم  مغربي  ڪلچر  مان  ايڏو  متاثر  ٿيندي  وڃي  ٿي.  هنن  لاءِ  آمريڪا،  آمريڪن  زبان  سکڻ،  آمريڪن  ڪلچر  اپنائڻ  تمام  وڏي  حيثيت  رکي  ٿو.  اڄ  هو  آمريڪن  کي  گار  ڏيڻ  بدران  پنهنجو  پاڻ  کي  آمريڪن  جهڙو  سڏائيندي(يا  سمجهندي  به)  فخر  محسوس  ڪن  ٿا.  زنده  باد  آمريڪا  جي  فلمي  دنيا،  بيس  بال،  ساڪر  رانديون  ۽  آمريڪن  ميوزڪ،  جن  شين  رستي  آمريڪا  جپان  تي  ائين  سوڀ  حاصل  ڪري  رهيو  آهي،  جيئن  انڊيا  پنهنجي  فلمي  دنيا  ۽  ٽي  وي  ذريعي  پاڪستان  تي. منجهند  جو  ڪجهه  دير(ڏهه  منٽ  ئي)  سمهڻ  اڄ  جي  ۽  فقط  منهنجي  عادت  نه  پر  منهنجي  همعصر  سنڌين  جي  مون  وانگر  سٺ  سال  کن  پراڻي  عادت  آهي،  جڏهن  سنڌ  ۾  اسڪولن  جا  ٽائيم  اڄ  وارا  نه  پر  صبح  جو  اٺ  کان  ساڍا  يارهن  ۽  وري  شام  جو  ٽي  کان  پنج  هوندا  هئا  ۽  اسان  سنڌين  جون  مائرون  ۽  ڏاڏيون  پڦيون  منجهند  جي  ماني  کارائي،  ٻارن  کي  سمهاري  ڇڏينديون  هيون  ۽  پوءِ  ٽين  بجي  اٿي  وري  اسڪول  وڃبو  هو.  اڌ  ڪلاڪ  کن  سمهڻ  بعد  اک  کلي  ته  يوجي( کي  چيم ”ڊرائيونگ  اچئي  ٿي؟“ ”نه  انڪل.  آئون  ته  پندرنهن  سالن  جو  هاڻ  ٿيو  آهيان“ جپان  ۾  سرڪاري  طرح  بالغ  ٿيڻ  جي  عمر  ويهه  آهي.  ان  بعد  هو  ڊرائيونگ  ڪري  سگهي  ٿو.  ”ڪجهه  کپي  ته  امان  کي  چوان؟“  هن  پڇيو.  مون  يوجيءَ  کي  ٻاهر  چڪر  تي  هلڻ  لاءِ  چيو.  هن  ڪچن  مان  ڦري  دڪان  تي  ويٺل  ماءُ  کان  پڇي،  مون  کي  اچي  ٻڌايو  ته  سندس  ماءُ  چوي  ٿي  ته  بس  اڌ  ڪلاڪ  بعد  چڪر  تي  نڪرون  ٿا.  ”چڱو  يوجي،  تيسين  پنا  کڻ  ۽  مون  کي جو  ڪو  سبق  ڏي“  مون  چيو  ۽  يوجي  رنگين  گلن  وارن  پنن  جو  پاڪيٽ  کڻي  پلٿي  ماري  منهنجي  اڳيان  اچي  ويٺو.  هڪ  چورس  پنو  پنهنجي  اڳيان  رکيو  ۽  هڪ  منهنجي  اڳيان.  ”انڪل  ڇا  ٺاهيان؟“  يوجيءَ  پڇيو. اوريگامي-پني  مان  مختلف  شيون  ٺاهڻ  جپان  جو  هڪ  پراڻو  آرٽ  آهي.  چورس  پني  مان  اسان  به  ننڍي  هوندي  ٻيڙيون،  ٽوپي،  ڏينهن  رات  ۽  هڪ  ٻه  ٻي  شيءَ  ٺاهيندا  هئاسين.  پر  جيتريون  شيون  جپاني  ٺاهين  ٿا،  ان  جو  ڪو  جواب  ناهي.  جپاني تي  ڪيترائي  ڪتاب  پڻ  لکيل  آهن.  ڪا  ڏکي  شيءِ  ٺاهڻ  يا  سکڻ  جو  نه  هينئر  وقت  هو  ۽  نه  عمر،  پر  جپاني  ڪونج  جنهن  کي  انگريزيءَ  ۾ ۽  جپاني  ۾  تسورو سڏجي  ٿو،  اها  اهڙي  شيءِ  آهي،  جيڪا  جيتري  آسان  آهي  اوترو  سهڻي  پڻ.  ڪن  خاص  ڏينهن  تي  جپاني  پنهنجي  سُکا  پوري  ٿيڻ  تي  پني  جون  اهڙيون  هڪ  هزار  تسور  روئون  ٺاهي  اچي  مندر  ۾  رکندا  آهن.  پَني  جي  ڪابه  شيءِ سکڻ  لاءِ  بهترين  طريقو  اهو  آهي  ته  سيکارڻ  وارو  جيئن  جيئن  ٺاهيندو  وڃي،  تيئن  تيئن  ان  کي  فالو  ڪندو  وڃجي  ۽  پنهنجي  پني  مان  ٺاهيندو  وڃجي.  ان  بعد  هڪ  ٻه  دفعا  پاڻهي  پرئڪٽس  ڪجي.  ان  پرئڪٽس  ۾  مون  يوجي  جا  ڪيترائي  رنگين  خوبصورت  پنا  ضايع  ڪيا.  ”تنهنجي  پنن  جو  مون  چڱو  خانو  خراب  ڪيو  آهي.  هاڻ  ڪا  اخبار  کڻي  اچ  يا  اڇا  پنا،  ته  ان  جا  چورس  ٽڪرا  ٺاهي  ڪونجون  ٺاهيون.“  مون  يوجيءَ  کي  چيو ”توهان  فڪر  نه  ڪريو.  اوريگامي  لاءِ  اسان  وٽ  پنو  کوڙ..“  هن  چيو  ۽  مون  مرڪي  سندس  وڌيڪ  پنا  ضايع  ڪرڻ  شروع  ڪيا.  دل  ۾  چيم،  ڳالهه  سئو  سيڪڙو  صحيح  ٿو  ڪرين.  غريب  کان  غريب  جپاني  وٽ  به  ٽائليٽ  پني  جا  رول  ۽  ڊرائنگ  روم  ۾  اوريگامي  لاءِ  چورس  پنن  جا  رنگين  پاڪيٽ  ضرور  ملندا.  ٿوريءَ  دير  بعد  نتسومي  مينهن  واچ  ڪندي  آئي.  ”هلو  ته  توهان  کي  چڪر  ڏياري  اچان“ اسان  بوٽ  پائي  گاڏيءَ  ۾  اچي  ويٺاسين.  نتسومي  هڪ  دفعو  وري  اڇل  مان  گاڏي ڪري  پنهنجي  گهر  جي  گئراج  مان  ڪڍي  پنهنجي  گهٽيءَ  وارو  رستو  پار  ڪري،  مين  روڊ  تي  وٺي  آئي. ”هادي  حفظ  ۾  رکج“  گاڏي  هلائڻ  واري  هوءَ  هئي،  پر  اسان  سڀني  کي  هلائڻ  واري  رب  سائين  کي  پنهنجي  حفاظت لاءِ  دل  ئي  دل  ۾  ٻاڏائڻ  جو  حق  ته  اسان  مسافرن  کي  به  هو 
12,http://www.thekawish.com/Articles1/Altaf%20Shaikh/2005/2005/01%20Oct%2005.htm,حيرت  جوڳا  جپاني  لفظ ۽ پرڏيهين  جو  شيدائي  ڇوڪريون ڇنڇر پهرين آڪٽوبر 2005ع جپانيءَ  جا  ڪي  ڪي  لفظ  به  عجيب  ۽  کل  جهڙا  آهن.  خاص  ڪري  اهي  لفظ  جيڪي  ٻين  ٻولين  تان  کنيا  اٿن.  انگريزي  يعني کي چون.  پوءِ  ڪي  اکر  جپانيءَ  ۾  آهن  ئي  ڪو  نه  جهڙوڪ  ”ف،“  ”ل“  ”ٿ“  وغيره  جن  بدران  ٻيا  اکر  استعمال  ڪن  ۽  ٻيو  ته  جپاني  لفظ سان  ڀريا  پيا  آهن.  هر  اکر پويان جو  هجڻ  ضروري  آهي.  ان  ڪري  منهنجو  نالو  به  الطاف  بدران  جپاني  ۾  ”اريطافو“  لکڻو  پوي  ٿو.  چاڪليٽ  ”چاڪوريٽو“  ٿيو  پوي  (ڏسو  آهي  نه  هر  اکر  پويان  واول)  ملائيشيا  ماريشيا  سڏجي  ٿو.  اهڙي  طرح  ٻيا  ڪجهه  دلچسپ  لفظ  آهن،  جيئن  ته هڪڙو  ” “  اهڙو  اکر  آهي،  جيڪو  لفظ  جي  آخر  ۾  اچي  ته  ان  جي  پويان  واول  لڳائڻ  ضروري  ناهي.  ان  ڪري  جن  ڌارين  جي  نالن  پويان  ” “  اچي  ٿو،  اهي  ائين  رهن  ٿا  جيئن  ته  ميمن،  پاڪستان،  فرحان  وغيره.  اسان  جي  ڏهٽيءَ  جو  نالو  ايمان  ميمن  آهي  ته  ان  جو  نالو  ائين  ئي  لکيو  وڃي  ٿو،  نه  ته  جپانيءَ  ۾  ڪيڪ  ڪيڪي،  بال  بارو  ۽  بس ٿيو  پوي. مزي جي  ڳالهه  ته  اهي  سڀ  ڌاريا  لفظ  يا  اسان  ڌارين  جا  نالا  ڪانجيءَ  ۾  نٿا  لکي  سگهجن.  جيڪا  جپان  جي  شڪلين  واري  لکڻي  آهي.  ڌارين  جا  لفظ  پنهنجي  زبان  ۾  لکڻ  لاءِ  جپانين  جيڪا  الف  به  ايجاد  ڪئي  آهي،  اها  ڪاٽا  ڪانا  سڏجي  ٿي.  مٿيان  دلچسپ  لفظ  به  مون  ڪاٽا  ڪانا  ۾  پڙهيا،  جيڪا  هتي  اچڻ  سان  يعني  جڏهن  اڄ  کان  ٽيهارو  سال  اڳ  پهريون  دفعو  جپان  ۾  آيو  هوس  ته  سکي  ياد  ڪري  ڇڏيا  هئم،  جيئن  اهو  پڙهي  هوٽل،  ڪلب،  ڊپارٽمينٽ  اسٽور،  سپر  مارڪيٽ  جهڙين  شين  جي  ته  خبر  پئجي  سگهي.  پوءِ  اها  ٻي  ڳالهه  آهي  ته  اهي  اصل  انگريزي  اچارن  بدران هوتيرو،  ڪيرابو،  ڊيپاٽو  ۽  سوپا  لکيل  ٿئي  جو  جپاني  انهن  کي  ائين  ٿا  اچارين،  جيئن  اسان  وٽ  ڊرم  کي  ڊم،  واليوم  کي  واليم،  اسٽيشن  کي  ٽيشن  ۽  بس  اسٽاپ  کي  بس  اسٽان  ٿا  سڏن.  پر  اڄ  به  ڪيترا  جپاني  ۾  لکيل  نوان  لفظ  اچاري  سوچيندو  آهيان  ته  اهو  اصل  جپاني  لفظ  آهي  يا  انگريزي  تان  مروڙيل.  جيئن  ڪالهه  هڪ  هنڌان  لنگهي  رهيو  هوس  ته  دڪان  جي  ٻاهران  جپاني  (ڪاٽا  ڪانا)  ۾  لکيل  هو سمجهه  ۾  نه  اچي  ته  اهو  ڇا  جو  دڪان  ٿي  سگهي  ٿو  ۽  ”دورائي  ڪيري  اين  ايگو“  ڇا  ٿي  سگهي  ٿو؟  ڇا  توهان  جي  دماغ  ۾  ڪجهه  اسٽرائيڪ  ٿيو.  گهٽ  ۾  گهٽ  آئون  ته  سمجهي  نه  سگهيس.  نيٺ  واپسي  تي  رستو  ٽپي  دڪان  جو  دروازو  کولي  ڏٺم  ته  هي دڪان  ڇا  جو  آهي،  جنهن  جو  مالڪ  پنهنجي  زبان  جو  نالو  ڏيڻ  بدران  شوق  ڪري  انگريزي  نالو  جپاني  زبان  ۾  لکيو  آهي.  جيئن  پاڻ  وٽ  ڪيترا  انگريزي  نالا  سنڌيءَ  ۾  لکيا  ويندا  آهن،  پر  جيسين  ڪو  صحيح  اُچار  نه  ٻڌائي  سمجهه  ۾  نه  پيو  ايندو.  جيئن ريفريجريٽر  جو  نالو  اردو  ۽  سنڌيءَ  ۾  لکيو  وڃي  ٿو  پر  ان  کي  ڪو بدران به  پڙهي  سگهجي  ٿو.  بهرحال  دڪان  ۾  گهڙڻ  سان  ٽنگڻين  ۾  لڙڪيل  ڪپڙن  کي  ڏسي  سمجهي  ويس  ته  ڌوٻيءَ  جو  دڪان  آهي  ۽  اهو  انگريز  ٿيڻ  جي  شوق  ۾  جپاني  ۾ لکيل  آهي. هڪ  جپاني  شاعره  جيڪا  پنهنجا  شعر  ٻڌائيندي  ٿي  رهي،  گهڻا  ڏينهن  گذرڻ  بعد  به  جڏهن  نه  ٻڌائين  ته  انٽرنيٽ  ذريعي  شعر  نه  لکڻ  جو  پڇيومانس  ته  ان  جو  سبب  لکيائين  ته  اڄڪلهه  هو ۾  نه  آهي  ۽  آئون  ڪا  دير  سوچيندو  رهيس  ته  اهو  ڪهڙو  لفظ  ٿي  سگهي  ٿو.  جيڪو  ٻيو  نه  پر  انگريزي  لفظ آهي جيئن  هڪ  ٻئي  مان  خوش  جوڙي  ”هيپي  ڪپل“  کي  جپاني لکن.  اهي  لفظ  وري  به  ٿورو  سوچڻ  بعد  سمجهه  ۾  اچيو  وڃن،  پر  ڪي  ته  اهڙا  آهن،  جو  پهرين  نظر  ۾  سمجهه  ۾  نٿا  اچن  ته  اهي  ڇا  ٿي  سگهن  ٿا.  ان  قسم  جا  انگريزي  جا  جپانيءَ  ۾  آيل  لفظ  خود  انگريزن  لاءِ  سمجهڻ  به  اهڙا  ئي  ڏکيا  آهن،  جهڙا  ڪيترا انگريزيءَ  جا  لفظ  اسان جي  سنڌي  اردوءَ  ۾  آهن.  جهڙوڪ  ڦلترو  (بندوق  صاف  ڪرڻ  جي  تار اردلي  (فوجي  آفيسر  جي  ٺاهه  جوڙ  ڪرڻ  وارو  سپاهي )،  فيچڪه  وال  (بوائلر  جو وغيره. جتي  مغربي  ڪاڻو  به  راڻو  آهي گذريل  هڪ  ڪالم  ۾  جپان  ۾  رهندڙ  يورپي  ۽  آمريڪي  مردن  ۽  عورتن  بابت  لکيو  اٿم،  جيڪي  جپان  ۾  تعليم  يا  نوڪري  سانگي  پنهنجي  ملڪن  کان  اچن  ٿا.  ڪن  جو  واسطو  پنهنجن  ملڪن  جي  سفارتخانن،  سامونڊي  ۽  هوائي  جهازن  جي  ڪمپنين  کان  علاوه  بين  الاقوامي  فرمن  ۽  ادارن  سان  آهي.  پوءِ  انهن  ۾  اڪيلا  ۽  بيچلر  ڌاريا  مرد  ته  جپان  ۾  خوش  زندگي  گذارين  ٿا،  جو  هنن  جي  جپاني  ڇوڪرين  سان  يڪدم  دوستي  ٿيو  وڃي.  هڪ  جپاني  ڇوڪري  لاءِ  پنهنجي  جپاني  وٽ  زندگي  گذارڻ  کان  ڌارئي  وٽ  وڌيڪ  آرام،  عزت  ۽  آزادي  جي  زندگي  آهي  ۽  ساڳئي  وقت  ڌارئي  مردن  لاءِ  پنهنجي  يورپي  يا  آمريڪن  ڇوڪري  کان  وڌيڪ  مقامي  جپاني  ڇوڪري  بهتر  ثابت  ٿئي  ٿي.  جنهن  سان  دوستي  يا  شادي  ڪرڻ  سان  پنج  ئي  آڱريون  گيهه  ۾  ٿيو  وڃن.  رهائش  ۽  رڌ  پچاءُ  جي  بار  کان  بچڻ  کان  علاوه  هڪ  جپاني  ڇوڪري  هن  لاءِ  وڌيڪ  وفادار،  خدمتگار  ۽  چئيوان  ثابت  ٿئي  ٿي.  ان  ڪري  جپان  ۾  رهندڙ  يورپي  ڇوڪريون  اڪيلائيءَ  جي  زندگي  گذارين  ٿيون.  ساڻس  مڪاني  جپاني  ماڻهو  ته  دوستي  نٿا  رکن  پر  سندن  ملڪي  ماڻهو  به  کانئن  ونءُ  وڃن  ٿا.  ڇو  ته  جپاني  مرد  جيڪوعورت  کي  گهر  جي  جتي  سمجهي  ٿو  ۽  هر  ڳالهه  ۾  هو  چاهي  ٿو  ته  سندس  مان  مٿانهون  هجي  اهو  ڪيئن  ٿو  هڪ  يورپي  ۽  آمريڪين  ڇوڪري  سان  دوستي  يا  شادي  ڪري  جيڪا  ”ليڊيز  فرسٽ“  واري  ماحول  مان  آئي  آهي  ۽  جيڪا  مرد  کان  برابر  جا  حق  ٿي  گهري،  ٻيا  ته  ٺهيو  پر  سندن  ملڪ  جا  کٽل  ۽  بي  روزگار  مرد  به  کانئن  پري  ٿا  ڀڄن  ۽  ڇو  نه  ڀڄن،  جڏهن  چوڌاري  جپاني  حسينائون  ڦري  رهيون  آهن،  جيڪي  هڪ  خادم،  هڪ  نوڪر،  هڪ  خدمتگار  ۽  هڪ  وفادار  زال  جون  هڪ  ئي  وقت  ڊيوٽيون  ڏئي  رهيون  آهن. جنهن  ٻارهن  ماڙ  بلڊنگ  ۾  اسان  رهون  ٿا،  ان  ۾  ٽوني  نالي  هڪ  انگريزي  ماستر  به  هڪ  جپاني  عورت  سان  شادي  ڪري  ساڻس  گڏ  رهي  ٿو،  جيڪا  انڌي  منڊي  نوڪري  ڪندو  هو  اها  به  ڇڏي  ڏنائين.  هاڻ  رڳو  گهر  ۾  ويهي  اخبارون  پڙهندو  آهي  ۽  پنهنجي  ملڪ  انگلينڊ  جي  شان  ۾  قصيدا  پڙهي  پنهنجي  جپاني  زال  ۽  ان  جي  ساهيڙين  کي ڪندو  آهي.  نوڪري  به  سندس  زال  ڪري  ته  گهر  جو  ڪم  ڪار  به،  هاڻ  زال  جو  ويم  ٿيو  آهي  سو  مڙئي  کيس  زال  جي  ٿوري  گهڻي  خدمت  ڪرڻي  پوي  ٿي،  پر  تنهن  هوندي  به  ماني  سس  وٽان  اچين،  جنهن  جو  گهر  ڀر  واري  گهٽيءَ  ۾  آهي.  ههڙو  نڪمو  مڙس  به  هن  جپاني  عورت  لاءِ  رانجهو  آهي،  جنهن  جي  ڪري  سندس  ساهيڙين  ۾  سندس  مان  مٿانهون  آهي  ته  انگريز  سان  شادي  ٿي  اٿس.  جپان  ۾  اهڙا  ڪيترائي  مثال  چوڌاري  نظر  ايندا.  ڪيترن  ئي  پاڪستانين،  عربن  ۽  ايرانين  به  جپاني  عورتن  سان  شادي  ڪري  ڄڻ  مڪاني  يونيورسٽي  مان  ڊگري  ۽  نوڪري  حاصل  ڪري  ورتي  آهي.  بلڪه  رٽائرمينٽ  حاصل  ڪري  ورتي  آهي  ۽  هاڻ  کين  رڳو  آرام  جي  زندگي  گذارڻي  آهي،  باقي  ڪم  جپاني  جوين  حوالي. اسان  جي  ئي  بلڊنگ  جي  ڇهين  فلور  تي  پئٽريڪا  نالي  هڪ  ننڍي  عمر  جي  ۽  خوبصورت  انگريز  اسڪول  ٽيچر  رهي  ٿي،  جيڪا  ڪنهن  بين  الاقوامي  اداري  جي  ايڪسچينج  پروگرام  مطابق  پنهنجي  ملڪ  انگلينڊ  کان  ٽن  سالن  لاءِ  بدلي  ٿي  هتي  جپان  ۾  آئي  آهي.  انگريزي،  يورپي  يا  آمريڪن  نوجوان  ڇوڪريءَ  جي  زندگيءَ  ۾  جيڪڏهن  هفتي  جي  موڪل  وارا  ٻه  ڏهاڙا  بنا  ڪنهن  بواءِ  فرينڊ  جي  گذرن  ته  هن  لاءِ  ان  کان  ٻي  وڏي  مايوسي  نه  آهي.  هونءَ  به  هنن  ترقي  يافته  ملڪن  ۾  هڪ  نوجوان  ۽  اڪيلي  ڇوڪريءَ  جي  سوشل  لائيف  ته  بواءِ  فرينڊ  سان  ئي  آهي.  چوڌاري  جپاني  ڇوڪرا  پنهنجي  هم  عمر  جپاني  ڇوڪرين  سان  پيا  هلن.  اهي  قد  جا  بندرا  ۽  احساس  ڪمتري  جا  شڪار  هن  انگريزي  ڳالهائيندڙ  قدآور  انگريزي  ڇوڪري  سان  ته  هرگز  نه  هلندا،  رهيا  سندس  ملڪ  انگلينڊ  جا  ڇڙا،  سي  هن  سان  دوستي  رکي  ڇو  پنهنجي  زندگي  عذاب  ۾  وجهن؟  جڏهن  ته  چوڌاري  جپاني  ڇوڪريون  جام  پيون  ڦرن مٿين  انگريز  ڇوڪري  پئٽريڪا  سان  منهنجي  اڪثر  بلڊنگ  جي  لفٽ  ۾  يا  بس  اسٽاپ  تان  ايندي  ويندي  ملاقات  ٿيندي  آهي.  پڇندو  آهيانس  ته  ”ڪيئن  پيا  جپان  ۾  ڏينهن  گذرن؟“  ته  هر  وقت  بيزاريءَ  مان  ساڳيو  جواب  ڏيندي  آهي جيتوڻيڪ  هن  جي  جاءِ  تي  ڪنهن  مرد  انگريز  يا  يورپيءَ  کان  پڇ  ته  خفتي  جپان  ڇڏڻ  جو  نالو  نه  وٺندو.  هڪ  ڏينهن  جمعي  جي  شام  جو  بس  اسٽاپ  کان  گهر  ڏي  ايندي  سندس  هٿ  ۾  کاڌي  پيتي  جا  ڪجهه  ٿيلها  ڏسي  پڇيومانس  ته  ”ڇا  ٻن  ڏينهن  جي  پڪنڪ  تي  ڪيڏانهن  وڃين  پئين؟“  ته  يڪدم  وراڻيائين  ”مسٽر  الطاف تون  ته  هن  ملڪ  جي  ماحول  کان  واقف  آهين،  هتي  يورپي  عورت  لاءِ  ڪهڙي  سوشل  لائيف  آهي؟ اسڪول  جي  هڪ  ٻن  جپاني  ماسترياڻين  جي  دعوت  ڪئي  اٿم،  شايد  ڪا  اچي  وڃي “  واندڪائيءَ  جون  گهڙيون  گذارڻ  لاءِ  هن  وٽ  فقط  هڪ  ئي  ذريعو  آهي،  ٽي  وي  ڏسڻ  يا  ناول  ۽  رسالا  پڙهڻ.  بهرحال  جپان  جي  هر  شهر  ۾  هر  هنڌ  توهان  کي  ڪا  نه  ڪا  اهڙي  جپاني  ڇوڪري  ضرور  نظر  اچي  ويندي  جنهن  جي  قدآور  مڙس  مان  توهان  کي  ڄاڻ  ٿي  ويندي  ته  هو  غير  جپاني  آهي.  چوندا  آهن  ته  سٺي  زال  اها  جيڪا  جوانيءَ  ۾  مڙس  جي  دوست  ٿي  رهي،  مڙس  پوڙهو  ٿئي  ته  هوءَ  نرس  وانگر  سندس  خدمت  ڪري.  پر  جپاني  عورتون  پنهنجي  ولائتي  مڙسن  جون  اهڙيون  ته  خدمتگار  ثابت  ٿيون  آهن،  جو  ڌارين  مردن  کي  پنهنجون  محبوبائون  به  هتي  اچي  ڇتريون،  رعب  ڄمائڻ  واريون  ۽ بدران بلڪه  وڏيون لڳن  ٿيون. 
13,http://www.thekawish.com/Articles1/Altaf%20Shaikh/2005/2005/13%20Nov%2005.htm,"ماتا  هري  ۽  گيشائن  بابت  شاعري آچر 13 نومبر 2005ع گذريل  هڪ  ڪالم  ۾  ڪهارو  نالي  هڪ  جپاني  گيشا  جو  احوال  لکندي،  ماتا  هري  نالي  عورت  جو  حوالو  ڏنو  اٿم،  ته  ٻيءَ  وڏي  لڙائيءَ  ۾  جپان  جي  ملٽري  حڪومت  پنهنجي  ملڪ  جي  هڪ  گيشا  ڪهارو  کي  هن  لڙائيءَ  جي  ماتا  هري  بنائڻ  ٿي  چاهيو.  هتي  پڙهندڙن  جي  دلچسپيءَ  لاءِ  ڪجهه  احوال  ماتا  هريءَ  جو  لکڻ  ٿو  چاهيان. ماتا  هري  1876ع  ۾  مارگريٿا  نالي  هالينڊ  جي  شهر  ليووارڊن  ۾  آدم  زيلي  جي  گهر  ۾  ڄائي.  مارگريٿا  جو  پيءُ  ٽوپلن  جو  واپاري  هو.  هي  اهو  زمانو  هو،  جڏهن  يورپ  ۾  هر  هڪ  ماڻهو  ٻاهر  نڪرڻ  مهل  ٽوپلو  پائي  نڪرندو  هو.  آدم  زيليءَ  جو  وڏو  واپار  هو،  جيڪو  پوءِ  اڳتي  هلي  نقصان  ۾  هليو  ويو.  هو  پنهنجي  زال  ۽  ٻارن  کي  ڇڏي  ٻئي  ڏيهه  هليو  ويو.  سندس  زال  صدمي  ۾  مري  وئي  ۽  مارگريٿا  (ماتا  هري)  پيٽ  گذر  لاءِ  هڪ  اسڪول  ۾  ماسترياڻي  ٿي  رهي،  جتي  جي  هيڊ  ماستر  سان  ويجهڙي  ٿيڻ  سبب  کيس  نوڪريءَ  مان  ڪڍيو  ويو.  ان  بعد  ارڙهن  ورهين  جي  ڄمار  ۾  هڪ  ڊچ  نيول  آفيسر  سان  شادي  ڪيائين،  جيڪو  هن  کان  ويهه  سال  کن  وڏو  هو.  شاديءَ  بعد  هو  لڏي  انڊونيشيا  آيا،  جتي  ڊچ(هالينڊ  وارن)  جي  حڪومت  هئي.  (جيئن  ملايا،  انڊيا،  سري  لنڪا  وغيره  تي  انگريزن  جي  حڪومت  هئي. مار  گريٿا  جي  ماءُ  به  انڊونيشيا  جي  مشهور  ٻيٽ  جاوا  جي  رهاڪو  هئي.  مارگريٿا  وارا  انڊونيشيا  ۾  ڏهاڪو  کن  سال  رهيا.  ان  دوران  کين  ٻه  ٻار  ٿيا،  پر  پوءِ  طلاق  وٺي  مارگريٿا  پئرس  هلي  آئي.  پئرس  ۾  پنهنجي  پراڻي  نالي  ۽  شخصيت  بدران  هڪ  نئين  نالي”ماتا  هريءَ“  سان  هوءَ  پنهنجو  پاڻ  کي  جاواني  شهزادي  سڏائڻ  لڳي.  هن  فرانس  جي ۾  بي  لباس۽  اشتعال  انگيز  ناچ جي  شروعات  ڪئي.  ماتا  هري  اصل  ۾  ملئي  زبان  جو  لفظ  آهي،  جنهن  جي  معنيٰ  آهي”ڏينهن  جي  اک“  ٻيءَ  معنيٰ  ۾”سج“ انهن  ڏينهن  ۾  پهرين  وڏي لڙائي  شروع  ٿي.  ان  لڙائيءَ  دوران  ماتا  هري  جو  هڪ  پنجويهن  ورهين  جو  روسي  پائلٽ  سان  افيئر  ٿيو،  جنهن  هڪ  فرينچ  پائلٽ  سان  گڏجي  جهاز  هلايو  ٿي.  هنن  جي  معرفت  ماتا  هري  کي  جرمنن  جي  جاسوسي  ڪرڻ  لاءِ  وڏي  رقم  جي  آڇ  ڪئي  وئي  ۽  سندس  ڳجهو  نالو رکيو  ويو. ماتا  هري  جاسوسيءَ  لاءِ  اسپين  ۽  انگلينڊ  مان  ڦري  جرمنيءَ  پهتي،  پر  جرمنن  جي  جاسوسي  ڪرڻ  ته  پنهنجيءَ  جاءِ  تي  ماڳهين  هڪ  جرمن  فوجيءَ  سان  عشق  ۾  ڦاسي  پئي  ۽  فرانس  جا  راز،  ويندي  پنهنجو  ڳجهو  نالو به  ظاهر  ڪري  ويٺي.  4 
		جنوري  1917ع  تي  فرانس  موٽڻ  تي  ماتا  هريءَ  کي  گرفتار  ڪيو  ويو.  مٿس  ڪيس  هليو  ۽  ڏوهه  ثابت  ٿيڻ  تي  کيس 15  آڪٽوبر  1917ع  تي  فرينچ  فائرنگ  اسڪواڊ  اڳيان  بيهاري  بندوق  جا  منهن  کوليا  ويا.  چون  ٿا  ته  کيس  فائرنگ  اسڪواڊ  اڳيان  بيهارڻ  مهل  هن  پنهنجي  اکين  تي  پٽي  ٻڌرائڻ  کان  منع  ڪئي  ۽  اسڪواڊ  جي  ٻارهن  ماڻهن  هن  مٿان  گوليون  هلائيون.  ان  کان  اڳ  هن  هٿ  جي  اشاري  سان  کين  اڏامندڙ  چمي  ڏني.  ماتا  هري  دنيا  جي  تمام  مشهور  ڊبل  ايجنٽ  جاسوس (جيتوڻيڪ  جاسوسيءَ  ۾  ڪا  اهڙي  هوشيار  ثابت  نه  ٿي)  پنهنجي  سونهن،  ڪيترن  ئي  وڏن  ۽  اهم  ماڻهن  سان  هڪ  ئي  وقت  عشق  جا  چڪر  ۽  ڄاڻ  سڃاڻ  هجڻ  سبب  اڄ  تائين  دنيا  جي  اهم  جاسوس  عورت  مڃي  وڃي  ٿي.  سندس  زندگيءَ  تي  ڪيترين  ئي  ٻولين  ۾  فلمون  ٺهيون  ۽  دنيا  جي  مشهور  ترين  فلمي  اداڪارائن  سندس  رول  جي  اداڪاري  ڪئي. گيشائن  بابت  ڪجهه  جپاني  شاعري جپاني  شاعريءَ  ۾  گيشائن  تي  ڪيترائي  شعر  آهن،  جيڪي  هنن  جي  عاشقن  لکيا  آهن،  عام  ماڻهن  لکيا  آهن  ۽  ڪيترا  ته  گيشائن  پاڻ  به  لکيا  آهن.  آئون  شاعر  آهيان  ۽  نه  وري  ڪا  رديف  قافئي  جي  ڄاڻ  رکان  ٿو،  تنهنڪري  هتي  انهن  شعرن  جو  هوبهو  نثري  ترجمو  ڪيان  ٿو،  جنهن  ڪري  انهن  جپاني  شعرن  جي  اها  اصليت  واري  سونهن  نه  رهي  آهي.  پر  ان  هوندي  به  پڙهندڙ  منجهانئن  ڪجهه  نه  ڪجهه  جپاني  شاعري  ۽  شاعريءَ  جي  احساسن  ۽  جذبن  جو  اندازو لڳائي  سگهندا. تون  ۽  مان ٻئي  رهون  ٿا  آني  اندر آئون،  آئون  آهيان  ان  جي  اڇ توکي  مون  پنهنجي  جسم  سان  ڍڪي  ڇڏيو  آ. اڄ  رات  سمهان  ٿي  اڪيلي پنهنجن  لڙڪن  جي  بستر  تي هڪ  اونهي  ساگر  ۾  ڄڻ لوڙهي  ڏيل  ٻيڙيءَ  جيان جڏهن  مان  اوتيان  ٿي  ساڪي ان  شخص  لاءِ  جنهن  سان  پيار  آ هن  جي  چپن  تائين  پهچڻ  کان  اڳ آئون  سڪورا  جيان  کڙيو  پوان. (ساڪي جپاني  شراب،  جيڪو  چانورن  مان  ٺاهيو  وڃي سڪورا چيري  بلاسم  جا  گل) مون  سپني  ۾  توکي  پاڻ  سان  گڏو  گڏ  ڏٺو منهنجي  ٽهڪن  مون  کي  ننڊ  مان  جاڳايو چرين  وانگر  چوڌاري  توکي  ڳوليم اکين  مان  لڙڪ  وهائيندي. ڪجهه  دير  اڳ  جي  پريت  محبت ۽  دکيل  سگريٽن  جو  هي  دونهون آهستي  آهستي  سڀ  روانا  ٿي  ويا رهي  فقط  آهي  رک. منهنجي  جنهن  لاءِ  دل  ماندي مور  نه  اچڻ  جي  اهو  ڪري جن  لاءِ  مون  کي  آهي  ڌڪار اچن  هر  روز  سئو  سئو بار. ڄاڻان  ٿو  مان  ته  هوءَ  هلڪي  آهي  ۽  بي  وفا  پڻ پر  هوءَ  اڌو  گابري  پڇتاءَ  سان  واپس  موٽي  آ ساڻي  ۽  ڏکويل  حال  ۾ هڪ  پوپٽ  کي  به  ضرورت  آهي سج  لٿي  کان  پوءِ  ماڳ  موٽڻ  جي "
14,http://www.thekawish.com/Articles1/Altaf%20Shaikh/2005/2005/19%20Jul%2005.htm,جپانين  جي  محبوب مڇي  عرف  اجل اڱارو 19 جولاءِ 2005ع جپان  جابلو  ملڪ  آهي  ۽  هن  ملڪ  ۾  جيڏو  عوام  آهي،  اوتري  پوک  نٿي  ٿئي.  ماڻهن  کي  رهائش  لاءِ  ئي  جاءِ  ناهي،  پوک  ڇاتي  ڪن.  ان  ڪري  جپان  جي  ماڻهن  جو  صدين  کان  سامونڊي  کاڌي  تي  گذارو  هلندو  اچي.  جپاني  ماڻهو  سمنڊ  ۾  ترندڙ  هر  مڇي،  گانگٽ،  کيکڙو  ته  کائين  ٿا  پر  وهيل  ۽  شارڪ  جهڙين  وڏين  مڇين  کي  به  نٿا  ڇڏين.  ويندي  سامونڊي  گاهه )۽  ڪائي  به  کائيو  ڇڏين. سامونڊي  دنيا  ۾  هڪ  پفر  نالي  بيحد  زهريلي  مڇي  آهي،  جنهن  کان  وڏا  سامونڊي  جانور  به  پاسو  ڪن  ٿا،  پر  جپاني  ان  کي  به  نٿا  ڇڏين.  نه  فقط  هن  کي  وڏي  شوق  سان  کائين  ٿا،  پر  ان  ڳالهه  کي  (ناموس  ۽  وڏ  ماڻهپي  جو  نشان)  سمجهن  ٿا.  بهرحال  جپانين  جون  ٻه  ڳالهيون  مون  کي  اڄ  تائين  سمجهه  ۾  نه  آيون  آهن.  هڪ  پبلڪ  باٿ  ۾  ٻارن  ٻچن  توڙي  پاڙي  وارن  سان  گڏ  اگهاڙو  ٿي  وهنجڻ.  جيتوڻيڪ  هونءَ  جپاني،خاص  ڪري  عورتون  بنيادي  طرح  بيحد  شرميليون  آهن.  ۽  ٻيو  پفر  جهڙي  مڇي  (جنهن  کي  جپانيءَ  ۾  فوگو سڏين)  کائڻ  وڏي  شان  واري  ڳالهه  سمجهن  ٿا.  جپان  جي  هوٽلن  ۾  جتي  عام  ماني  (يعني  ڀت  جي  پليٽ،  ٻوڙ  جي  پليٽ  ۽  سلاد  ۽  ڪوڪا  ڪولا)  هزار  ڏيڍ  هزار  رپيا  آهي،  اتي  اهو  ٻوڙ  جي  ڪڪڙ  يا  عام  مڇيءَ  بدران  هن  زهريلي  مڇي  فوگو  جو  آهي،  ته  ان  جي  قيمت  ڏهه  ٻارهن  هزار  رپيا  ٿيو  وڃي.  هيءَ  مڇي  ايڏي  زهريلي  ٿئي  ٿي  جو  بورچيءَ  کان  ٿوري  به  بي  ڌياني  ٿي  وڃي  ۽  هن  مڇيءَ  جي  زهريلن  حصن  جو  هن  جي  کائڻ  واري  گوشت  کي  ڇهاءُ  ٿي  وڃي،  ته  ماڻهو  اڦٽ  مريو  وڃي.  يعني  کائڻ  وارو  ٻڪ  پئسن  جا  پنهنجي  کيسي  مان  ڏئي  پنهنجي  زندگي  هوٽل  جي  بورچيءَ  جي  قدمن  ۾  اچيو  رکي.  ٻيو  ڀلا  ان  کي  ڇا  چئجي؟  اها  ٻي  ڳالهه  آهي  ته  هيءَ  مڇي  (فوگو)  صاف  ڪرڻ،  ڇلڻ  ۽  رڌڻ  وارا  بورچي  تجربيڪار  ۽  قابل  ٿين  ٿا،  پر  ان  هوندي  به  انسان  کان  سوچي  سمجهي  يا  بي  خياليءَ  ۾  غلطي  ٿيو  وڃي.  هنن  بورچين  کي  هيءَ  مڇي  ڇلڻ  ۽  رڌڻ  جو  لائسنس  حاصل  ڪرڻ  لاءِ  ڪيترائي  سال  پڙهڻو  ۽  ماهر  بورچيءَ  جي  نظرن  هيٺ  ڪم  ڪرڻو  پوي  ٿو.  ان  هوندي  به  ڪيترا  مانوارا  مهمان  بورچين  هٿان  موت  جو  شڪار  ٿيندا  رهن  ٿا.  تازن  انگن  اکرن  موجب  جپان  جي  مختلف  هوٽلن  ۾  هر  سال  ستر  کان  سئو  ماڻهو  پڦر  مڇي  کائڻ  وگهي  مرن  ٿا. مون  کي  ياد  ٿو  اچي  ته  1975ع  ۾  اهڙي  موت  جو  شڪار  هتي  جو  هڪ  مشهور  ائڪٽر  متسو  گورو  ٿيو  هو.  هي  همراهه  هتي  جي  خاص  اسٽيج  ڊرامن  (ڪابوڪي)  جو  بهترين  اداڪار  هو،  جنهن  هتي  جي  ماڻهن  جي  دلين  تي  راڄ  ڪيو  ٿي  ۽  جنهن  کي  هتي  جي  حڪومت  ”جپان  جي  قومي  خزاني  جو  سدا  حيات  هيرو“  جو  خطاب  ڏنو  هو.  ڪيوٽو  جي  هڪ  اعليٰ  ريسٽورنٽ  ۾  جتي  بيحد  قابل  ۽  ناليرا  بورچي  ڪم  ڪن  ٿا،  اتي  هو  فوگو  (پفر)  مڇي  کائڻ  سبب  مري  ويو.  باوجود  ڪوشش  ۽  محنت  جي  بورچي  مڇيءَ  مان  مڪمل  طرح  زهر  ڪڍڻ  ۾  ڪامياب  نه  ٿيو  هوندو  ۽  متسو  گورو  جهڙي  اداڪار  کي  هيءَ  مڇي  کائڻ  جي  قيمت  ادا  ڪرڻ  لاءِ  پئسن  سان  گڏ  پنهنجي  جان  به  ڏيڻي  پيئي.  هڪ  هوٽل  جي  مالڪ  ٻڌايو  ته  هن  مڇيءَ  جي  زهر  جو  شڪار  عجيب  ڏکوئيندڙ  موت  مري  ٿو.  ڪيڏي  بيوسيءَ  جي  ڳالهه  آهي  ته  مرڻ  واري  جو  آخري  دم  تائين  دماغ  سالم  رهي  ٿو،  پر  ڳالهائي  نٿو  سگهي.  هو  هر  هڪ  ڳالهه  صاف  سمجهي  رهيو  هوندو  آهي،  پر  هن  جو  ڳالهائڻ  ۽  چرپر  صفا  بند  ٿيو  وڃي  ۽  پوءِ  جلد  ئي  ساهه  کڻڻ  کان  عاجز ٿيو  پوي.  ”هن  مڇيءَ  جو  زهر  ڪيترو  خطرناڪ  آهي؟“  مون  هڪ  ڏينهن  يوڪوهاما  بندرگاهه  جي  هڪ  ڊاڪٽر  کان  پڇيو.”توکي  ڪهڙي  نموني  سمجهايان...“  هن  ڪجهه  گهڙيون  سوچي  مون  کان  پڇيو ” جو  زهر  سمجهين  ٿو؟“  مون  هائوڪار  ۾  ڪنڌ  ڌوڻيو،  جو  مون  کي  ان  بابت  معلوم  هو  ته  ان  مان  ٻوڙيل  سُئيءَ  جي  چهنب  ڪنهن  کي  لڳي  وڃي  ته  مري  پوي.  جنگ  دوران  ان  ڪيميڪل  جي  گوري  جاسوس  سپاهين  کي  ڏني  ويندي  آهي  ته  دشمن  جي  ملڪ  ۾  پڪڙجي  پوڻ  بعد  ذهني  ۽  جسماني  عذاب  کان  بچڻ  لاءِ  هيءَ  گوري  کائي،  پنهنجو  جهٽ  پٽ  موت  آڻي.  ”فوگو  مڇيءَ  جو  زهر“،  ڊاڪٽر  ٻڌايو.  ”سائينائيڊ  جي  زهر  کان  1200  ڀيرا  وڌيڪ  خطرناڪ  آهي.“ اسان  وٽ  عاشق  صاحب  محبوبا  جي  محبت  کان  مايوس  ٿيڻ  تي  زهر  جو  ڪٽورو  پيئڻ  جو  دڙڪو  ڏيندا  آهن  يا  سچي  محبت  ثابت  ڪرڻ  لاءِ  محبوبا  طرفان  تحفي  ۾  آيل  وِهه  جو  وٽو  اکين  تي  رکي  پِي  ويندا  آهن. جپاني  عاشقن  کي  عشق  ۾  نامرادي  حاصل  ٿيڻ  تي  فوگو  مڇي  ياد  ايندي  آهي.  تڏهن  ته  جپان  جي  هڪ  مشهور  شاعر  يوسانو  پنهنجي  محبوبا  جي  بي  وفائين  ۽  واعدي  خلافين  کان  بيزار  ٿي،  اڄ  کان  اڍائي  سئو  کن  سال  اڳ  چيو  هو ”اڄ  رات  به  جيڪڏهن  هوءَ  نه  آئي  ته  پوءِ  مون  کي  هن  جي  پچر  ڇڏڻي  پوندي.  آئون  وڃي  فوگو  کائيندس.“ جپاني  ته  هن  مڇيءَ  (فوگو)  جي  تعريف  ڪن  ٿا،  پر  اسان  ڌارين  مان  جن  هيءَ  مڇي  چکي  آهي،  ٻڌائين  ٿا  ته  ”پفر  (فوگو)  جو  گوشت  عام  مڇيءَ  جهڙو  هجڻ  بدران  ڪڪڙ  جي  گوشت  جهڙو  لڳي  ٿو  ۽  کائڻ  بعد  هاضمي  ۾  هڪ  وڻندڙ  ۽  گرم  اثر  جو  احساس  ٿئي  ٿو.“  سوال  ٿو  پيدا  ٿئي  ته  پفر  (فوگو)  مڇيءَ  جو  سواد  ڪڪڙ  جهڙو  هجي  يا  تتر  جهڙو،  پر  ڇا  اها  ڪا  اهڙي  وڏي  ڳالهه  آهي  جنهن  لاءِ  ماڻهو  ايڏو  وڏو  رِسڪ  کڻي.  مڇيءَ  جا  ڪجهه  حصا  جهڙوڪ  جيرو،  آنڊا،  بُڪيون  وغيره  به  سخت  زهريلا  آهن،  جيڪي  ڪڍڻ  مهل  باقي  گوشت  کي  رڳو  ٽچ  ٿي  وڃن،  ته  به  کائيندڙ  مريو  وڃي.  کائيندي  کائيندي کائيندڙ  جا  هٿ  ڏڪن  ٿا  ۽  هٿ  ۾  جهليل  چاپ  اسٽڪس  پليٽن  تي  وڄڻ  شروع  ٿين  ٿا.  پوءِ  يڪدم  هن  جي  هٿن  مان  چاپ  اسٽڪس  (يا  ڪانٽو  ڇري)  ڇڏائجيو  وڃي.  هن  جي  جسم  جي  چرپر  بند  ٿيو  وڃي.  ايتري  قدر  جو  هو  چپ  چوري  ڳالهائي  به  نٿو  سگهي  ۽  ڏسندي  ئي  ڏسندي  هن  کي  ساهه  کڻڻ  ۾  به  تڪليف  محسوس  ٿئي  ٿي  ۽  گهٽجيو  مريو  وڃي.  نانگ  جي  زهر  يا  ٻين  زهرن  جو  ته  ڪو  نه  ڪو  علاج  آهي،  پر  پفر  مڇيءَ  جي  زهر  جي  اڄ  ڏينهن  تائين  ڪا  دوا  ايجاد  ٿي  نه  سگهي  آهي.  هڪ  جوان  مڙس  جي  موت  لاءِ  هن  زهر  جو  هڪ  يا  ٻه  ملي  گرام  ڪافي  آهي.  پفر  (فوگو)  مڇي  صاف  ڪرڻ  ۽  ڇلڻ  وارا  بورچي  تمام  تجربيڪار  ۽  ڄاڻو  ٿين  ٿا.  جيئن  مڇيءَ  جا  زهريلا  حصا  اهڙي  نموني  سان  ڪپي  ڌار  ڪيا  وڃن،  جو  اهي  باقي  کائڻ  واري  گوشت  اڳيان  نه  ڦاٽن  ۽  نه  وري  ان  کي  ڇُهن.  پر  ڪڏهن  ڪڏهن  بدقسمتيءَ  سان  گوشت  جي  ڪا  ڳڀي،  ڪا  ذرڙي  زهريلي  ٿي  وڃڻ  ڪري  اها  کائڻ  وارو  مريو  وڃي.  ڪيڏي  ڏک  جهڙي  ڳالهه  آهي  جو  ڪجهه  دوست  گڏجي  هوٽل  ۾  ماني  کائڻ  وڃن.  ويندي  وقت  هو  کلندا  ڪڏندا  وڃن  ۽  پوءِ  ڪلاڪ  اڌ  بعد  هو  هڪ  جو  لاش  کڻي  ٻاهر  نڪرن.  اهڙي  ئي  هڪ  نظاري  تي  هڪ  جپاني  گيت  آهي ”رات  هوءَ  ۽  آئون  فوگو  کائڻ  وياسين اڄ  هن  جي  لاش  کي  ڪلهو  ڏيو  پيو  وڃان.“ هيڏي  خطري  ۽  موت  بعد  به  پفر  مڇيءَ  جو  وڪرو  ڏينهون  ڏينهن  نه  رڳو  وڌي  رهيو  آهي،  پر  ان  جي  قيمت  به  وڌي  رهي  آهي.  سمنڊ  مان  ملڻ  جي  کوٽ  تي  ڪيترن  ماڻهن  پفر  مڇيءَ  جا  فارم  ٺاهيا  آهن،  جتي  حوضن  ۾  هيءَ  مڇي  پالي  وڏي  ڪئي  وڃي  ٿي.  هڪ  هوٽل  ۾  هن  مڇيءَ  بابت  ڀت  تي  لڳل  وڏي  پوسٽر  تي  لکيل  هو . . انسان  کي  ته  وري  به  خبر  آهي  ته  هيءَ  مڇي  خطرناڪ  آهي،  پر  بکايل  جانور  هن  مڇيءَ  جو  هر  وقت  شڪار  ٿيندا  رهن  ٿا.  جپانيءَ  جو  هڪ  مشهور  هائيڪو  آهي،  جنهن  جي  شاعره  هاشيموتو  چوي  ٿي فوگو  مڇيءَ  جا  زهريلا  حصا  (آنڊا،  گجي،  بڪيون،  جيرو  وغيره)، ڪتي  کاڌا  (بک  ۾  پاهه  ڪتي  کائي  ته  ورتا) سمنڊ  ئي  ڏسڻو  پيس.  (يعني  هو  موت  جي  منهن  ۾  هليو  ويو.) آئن  فليمنگ  جو  مشهور  ناول ۾  جيمس  بانڊ  کي  جنهن  زهر  سان  مارڻ  جي  ڪوشش  ڪئي  وڃي  ٿي،  ان  بابت  ”ڊاڪٽر  نو“  ناول  (۽  فلم)  ۾  ظاهر  ڪيو  ويو  آهي  ته  اهو  زهر  ڪنهن  نانگ  جو  نه  هو،  پر  هن  فوگو  مڇيءَ  جو  هو. 
15,http://www.thekawish.com/Articles1/Altaf%20Shaikh/2005/2005/16%20Feb%2005.htm,"شاگردياڻين  جي  پڙهائيءَ جو احوال  اربع 16 فيبروري 2005ع ساچيڪو جنهن جي گهر کيس ۽  سندس  ٽن  ساهيڙين  کي  انگريزي  پڙهائڻ  لاءِ  آئون پهتو هوس،  تنهن  ٽي  ويءَ مٿان رکيل ڪجهه هوٽلن  جا  رنگين  ۽  تصويرن وارا مينيو کڻي اچي  اسان  اڳيان  رکيا.  جنهن  مان  لڳو ته هي نوابزاديون بلڪه انگريزياڻيون ٿيڻ جون شوقين محنت ڪري 
		گهر ۾ رڌڻ پچائڻ  بدران  هوٽلن  تان  ماني  گهرائي  کائڻ  جون 
		عادي آهن.  هونءَ به 
		جپاني  ماڻهو خاص ڪري ڇوڪريون هوٽلن  تي  کائڻ  جون شوقين  آهن  ۽  پنهنجي  سڄي  خرچي  ان  پويان ڀينگ ڪن. ميوڪيءَ مينيو مون ڏي وڌائي،  مون 
		کي ڪا لنچ  پسند  ڪرڻ  لاءِ  چيو.  مون 
		نٽائڻ  جي  ڪئي  ته  موتوڪو يڪدم پڇيو،  ته  ڇا  ان  پويان ڪو مذهبي سبب آهي؟  ”ڪجهه  مذهب  جي  ڪري  به،  ڪجهه  سامونڊي شين،  مڇي،  گانگٽ  کان  الرجڪ  هجڻ  ڪري  به.“  مون وراڻيو مانس.”اوهه!“  سڀني  تعجب  کاڌو.  ”  سمنڊ  تي  رهي  ڪري  مڇيون ۽  گانگٽ  نه  کائجن،  هڪ  افسوسناڪ ڳالهه آهي“،  نائوڪو چيو.  ”مون انهن شين  جي  ڪري  پاڻيءَ واري جهاز  تي  هوسٽس  ٿي  نوڪري شروع ڪئي،  پر  هتان  جي  بندر  گاهه  شمونو سيڪيءَ کان ڪوريا جي سامهون واري بندر گاهه پوسان تائين 
		هڪ ڏينهن جي سفر ۾ توبهه ڪري،  ٻئي  ڏينهن  باءِ  ايئر ڳوٺ موٽي  آيس“ موتوڪو چيو.  ”ڇو 
		ڀلا؟“  مون تعجب مان پڇيو.  ”ڏاڍي  سي  سڪنيس  ٿيم“  يعني  الٽين  ۽  اٻڙاڪن  اڌ  مئو 
		ڪري ڇڏيو.  ”اها  مون لاءِ  تعجب  جي  ڳالهه  آهي،  جو 
		هڪ جپانيءَ کي سي سڪنيس ٿئي.  توهان جي ملڪ جو ڪنارو ايڏو کاڌل آهي،  جو 
		چوڌاري سمنڊ توهان کي گهيريو بيٺو آهي. بهرحال اهڙي  شيءِ  آهي،  جو ڪنهن کي به ٿي سگهي ٿي“،  مون 
		چيو.  منهنجي  مانيءَ جو آخر  اهو فيصلو ٿيو ته هوٽل  طرفان  مقرر  قسم  جي  مانيءَ بدران منهنجي مرضيءَ تي فرينچ  فرائيز،  چانور،  سلاد  ۽  ڪارن  سوپ  جو 
		فون ذريعي آرڊر  ڏنائون.  اسان  کي  ڳالهيون ڪندي ڪلاڪ گذري ويو.  پڙهائيءَ جو ڪو نالو نشان  نه  هو.  آخر  مون 
		سوچيو ته پڙهڻ  جي  ڳالهه  آئون ئي ڪڍان.  جن  کي  پڙهڻو آهي،  اهي  ته  ڪڇن  ئي  ڪو 
		نه ٿيون.  پنهنجي  حساب  سان  آئون انگريزي  گرامر  ۽  ڪمپوزيشن  جون 
		مختلف مشقون ڪرائڻ لاءِ  هر  هڪ  لاءِ ڏهه  ٻارنهن  صفحن  جا  چار  سيٽ  فوٽو ڪاپي  ڪرائي  آيو 
		هوس،  جو مون ته سوچيو هو ته هي به ملائيشيا  ۽  سنگاپور جي چيني  شاگردن  وانگر پڙهائڻ  واري ٽيچر  کي  منٽ  به  سک  ڪرڻ  نه  ڏينديون.  سو موتوڪو کي چيم  ته  هو ڇا پڙهڻ  پسند  ڪنديون؟  هنن  وٽ  ڪو 
		ڪتاب آهي،  جو پڙهڻ  چاهينديون يا جيڪو ڪجهه مٽيريل  مون آندو 
		آهي،  اهو 
		پڙهنديون؟ ”بس  ماني  بعد  پڙهائي  شروع ٿا ڪريون.  اسين  دراصل  تقريرون لکي آيون آهيون جيڪي پڙهنديونسين.  هينئر  انگريزي  ڳالهائڻ  جي  پرئڪٽس  پيا  ڪريون.“  موتوڪو ٻڌايو ۽  دل  ۾  مون 
		چيو،  ان  جهڙو سولو ڪم ته آهي  ئي  ڪو 
		نه.  ان  ۾  مون 
		کي  نه گهر ۾ تياري ڪرڻ جي محنت ڪرڻي پوي ۽  نه  هتي  مغز  ماري!  پنهنجين  هنن شاگردياڻين  کي  ٻڌايم  ته  ڪرڪيٽ  جهڙيون شيون به اسان جي ملڪ ۾ انگريزن  جي  ئي  ڪري  مشهور ٿيون.  ان  ڪري  ئي  اسان  وٽ  اسڪولن توڙي ڪاليجن ۾ انگريزي  هلي  ٿي.”او!  هائو لڪي!“  هو 
		چوڻ لڳيون،  يعني  اسين  انگريزي  پڙهڻ  جي  ڌوڙ 
		پائي  انگريز  ٿي  وياسين،  هي  رهجي  ويون. ايتري  ۾  هوٽل  جو بئرو  مانيءَ جون پنج  رنگين  پيتيون کڻي آيو،  جيڪي ڪاغذ جي سائيز  جون 
		هيون.  گهر  جي  مالڪياڻيءَ اٿي کانئس ماني ۽  بل  ورتو ۽  پنهنجي  پرس  مان  نوٽن  جي  ٿڦي  ڪڍي،  ٻه  پنج  پنج  هزار  جا  نوٽ  ۽  چار  هڪ  هڪ  هزار  وارا نوٽ  بئري  جي  هٿ  تي  رکيا،  يعني اسان  سڀني  جي  لنچ  جو 
		خرچ  چوڏهن هزار  يين(يعني  ست  هزار  روپيا)  ساچيڪو ڏنو. اسان  سڀ  پٽ  تان  اٿي  ٽيبل  تي  پنهنجو پنهنجو دٻو کڻي کائڻ لڳاسين.  مون کي هنن 
		وٽ  آئي  ٻه  اڍائي  ڪلاڪ  ٿي  ويا 
		هئا.  موتوڪو کي آهستي  چيم  ته”مون کي چئين  بجي  موٽڻو آهي.“ ” “  هن  وراڻيو.  ”بس  مانيءَ جي ڪم لهڻ کان پوءِ  دير  نه  لڳندي“ ۽  واقعي پوءِ  دير  نه  ٿي.  هن  باقي  ساهيڙين  کي  ڊائننگ  ٽيبل  تان  اٿاري  پٽ  تي  ويهاريو ۽  تقريرون شروع ڪرڻ لاءِ  چيو.  مون سمجهيو ته ڪنهن ٽيبل  اڳيان  بيهي  ناگاساڪيءَ تي بم ڪرڻ يا جپان  ۾  سارس  کي  منهن  ڏيڻ  يا  اڃا  به  موقعي مان فائدو وٺي (جو ڪو به جپاني  مرد  موجود نه هو) عورتن جي حقن تي ڳالهائينديون،  ته  دنيا  جي  عورتن جي مقابلي ۾ اسين جپاني  زالون هر 
		وقت موچڙن  جي  منهن  ۾  رهون ٿيون.  سڄو ڏينهن گهر ۽  ٻارن  کي  ڏسون،  ان  بعد  مڙسن  جي  خدمت  ڪريون،  پر  ڪو 
		قدر ناهي.  پر  اهڙي  ڪنهن  ٻرندڙ  ٽاپڪ بدران  هنن  جا  لائيٽ  ٽاپڪ  هئا  ۽  بنا  ڏسڻ  جي  تقرير  ڪرڻ  بدران  پني  تي  لکي  آيون هيون. ساچيڪو ڪنهن بيمار ساهيڙيءَ کان طبيعت  پڇڻ  جو 
		احوال لکيو  هو.  سندس  اٺن  سٽن  جي  احوال ۾ ايتريون ته چڪون هيون،  جو 
		سمجهه ۾ نه آيو ته هن لکڻ ڇا چاهيو ٿي.  بهرحال  هن  جپانيءَ ۾ اسان کي ڪجهه ڪجهه سمجهايو.  ان  بعد  موتوڪو”سومو پهلوانن“ جي َملهه  تي  لکيل  صفحو کن پڙهيو.  هن  جو 
		لهجو توڙي لکڻي صحيح هئي،  بلڪه  مون 
		کي ته لڳو ته ڪنهن ڪتاب تان اکر به اکر ڪاپي  ڪري  لکي  آئي  هجي.  سومو پهلوانن تي مضمون پڙهي  بس  ڪيائين  ته  ساچيڪو جپانيءَ ۾ پڇي  ويٺس ته کيس ڪهڙو سومو پهلوان(ملهه) وڻي ٿو؟،  پوءِ  ته  بس  بحث  شروع ٿي ويو.  ڪا  چوي 
		ته فلاڻو ملهه وڻي ٿو ته ٻي  چوي ته ان 
		کان  ته فلاڻو سٺو آهي.  ”نه  اهو 
		مون کي پهرين  وڻندو هو،  شادي  کان  پوءِ  مون 
		انهن ٿلهن سومو پهلوانن بابت سوچڻ  ڇڏي  ڏنو 
		آهي“،  وغيره وغيره. ٽين  ڄڻي(  نائوڪو) جپاني  مندرن  تي  لکيل  ڪجهه  سٽون پڙهيون.  آخر  ۾  ميوڪو مسٽر  موري(سابق وزير  اعظم)  جي  عورتن بابت ڏنل رمارڪس تي لکيل پنهنجي  راءِ  پڙهي  ٻڌائي. ڪجهه ڏينهن اڳ عورتن جي هڪ فنڪشن  ۾  مسٽر  موريءَ چيو ته اهي جپاني  زالون جيڪي شادي  نٿيون ڪن يا شادي  بعد  ٻار  نٿيون ڄڻن،  انهن  کي (پيريءَ وارو) الائونس هرگز  نه  ملڻ  کپي،  جو هو مڙس جي خدمت ۽  ٻار  جي نيپاڄ  کان  ڀڄڻ  چاهين  ٿيون.  هو جوانيءَ جا ڏينهن عيش  ۾  گذارڻ  چاهين  ٿيون.  انهن  جي  پوڙهي ٿيڻ تي حڪومت کي هنن جو خاص خيال نه رکڻ کپي  يا  ٻي  صورت ۾ هنن کان وڌيڪ ٽيڪس  ورتو وڃي.  عورتن گوڙ ڪيو ته مسٽر  موري معافي وٺي،  پر  جوان جي پٽ  آخر  تائين  معافي  نه  ورتي.  ميوڪي پنهنجي  راءِ  پڙهي  رهي  هئي  ته  شڪر  آهي  جو 
		کيس ۽  سندس  ٻين  ساهيڙين  کي  ٻار  آهن،  انهن  ويچارين  جو ڇا  ٿيندو ،  جن  کي  ڪوشش  جي  باوجود ٻار  نٿو ٿئي،  وغيره وغيره.  دل  ۾  سوچيم  ته  آئون به گذريل ٽيهن  سالن  کان  جپان  ۽  جپانين  تي  نظر  رکندو اچان.  جپاني  مرد  پنهنجين  عورتن کي ڪڏهن به سک َپٽڻ  نه  ڏيندا.  نوڪر چاڪر  هو نه رکڻ ڏين.  گهر  جي  ڪم  ۾  زالن  جي  مدد  هو 
		نه ڪن.  ٻارن  کي  گهمائڻ  ڦيرائڻ  ته  پري،  ريفريجريٽر  مان  کير  جي  بوتل ڪڍي ٻار  جي  وات 
		تائين نه رکن.  چوندا”اهي ڪم رَنن  جا  آهن.“  جپان  ۾  گهر  جو هر پورهيو عورت ڪري ٿي.  مرد  جو ڪم رڳو زال  تي  رعب  رکڻ  آهي.  هي  صحيح  ناهي،  هو صحيح ناهي.  مطلب  ته  جپاني  عورت جو صبح کان رات تائين پورهئي ۾ ئي هليو وڃي ٿو.  مرد  کي  اهو به فڪر نهآهي  ته  گرمي  ۽  سخت  سيءَ ۾ گهر جا فرش  کرڙي  کرڙي  جُوڻس جي شڪل  ئي  ڦري  وئي آهي.  هن  کي  ڪهڙي  پرواهه،  پگهار  وڌڻ 
		تي ويندو بهتر کان بهتر محبوبا ڳوليندو.  تڏهن  ته  هي  نڀاڳيون وتن آمريڪن،  يورپي  ويندي ايشين  مرد  ڳولينديون،  جن  جي  گهٽ  خدمت  ڪرڻ  تي  به  هو 
		خوش  رهن  ٿا  ۽  جن  تي  سندن  به  ڪجهه  هلي  سگهي  ٿي. "
16,http://www.thekawish.com/Articles1/Altaf%20Shaikh/2005/2005/08%20Nov%2005.htm,مئڊم  خوشنما  بهار اڱارو 08 نومبر 2005ع ٽوڪيو  جي  مشهور  گيشا  ميڊم  ڪهارو  (خوشنما  بهار)  ويجهڙائي  ۾  گذاري  وئيآهي،  جنهن  جو  ڪجهه  ذڪر  پاڻ  اڳ  ۾  به  ڪري  چڪا  آهيون،  سا  پنهنجي  دور  جي  سڀ  کان  نرالي  ۽  مشهور  گيشا  هئي. ٽوڪيو  جي  هيءَ  انگريزي  ڳالهائيندڙ  گيشا،  ڪهارو  پنهنجي  وقت  جي  مڙني  گيشائن  کان  وڌيڪ  شان  شوڪت  واري  ٿي  رهي  ۽  مرڻ  گهڙيءَ  تائين  هوءَ  جپاني  توڙي  بين  الاقوامي  اخبارن  ۾  ڇپبي  رهي.  پاڻ  مشهور  ليکڪا  به  هئي  ۽  سندس  ڇهن  ڪتابن  مان ۽  ٻيو  ڪتاب جپان  ۾  سڀ  کان  گهڻو  وڪامندڙ  ڪتاب  شمار  ٿيندا  هئا.  مٿين  ٻن  ڪتابن  مان  پهريون  ڪتاب  جيڪو  اصل  ته  جپانيءَ  ۾ جي  نالي  سان  ڇپيو  هو،  اهو  انگريزيءَ  کان  علاوه  فرينچ،  اسپيني،  جرمن،  چيني،  اطالوي،  سئيڊش  ۽  ڪورين  زبانن  ۾  به  ڇپجي  چڪو  آهي.  هونءَ  ڪنهن  گيشا  لاءِ  ڪتاب  لکڻ  ڪا  نرالي  ڳالهه  ناهي.  هنن  وٽ  لکڻ  لاءِ  هزارين  ڳالهيون  ۽  راز  رهن  ٿا.  گيشائون  روايتي  بازاري  عورتون  ناهن،  جو  قربت  بعد  صحبت  ڪندڙن  کي  روانو  ڪري  ڇڏين.  هو  پنهنجن  عزت  ماب  ۽  امير  (پر  پريشان)  گراهڪن  کي  سڪون  رسائڻ  لاءِ  هنن  سان  نه  فقط  مٺيون  مٺيون  ڳالهيون  ڪن  ٿيون،  پر  هنن  جا  گهرو  جهيڙا  توڙي  معاشي  مونجهارا  ۽  سياسي  شڪستن  جا  راز  ٻڌن  ٿيون.  جپان  جي  ڪيترين  ئي  گيشائن  جا  ڪتاب  يا  ڊائريون  پڙهڻ  لاءِ  دلچسپ  مواد  ثابت  ٿيون  آهن.  ڪيترائي  اهڙا  ڪتاب  به  آهن،  جيڪي  يورپي  يا  آمريڪي  ليکڪن  گيشائن  بابت  لکيا  آهن.  انهن  ۾  به  وڏي ڪنهن  نه  ڪنهن  گيشا  جي  آهي. ويجهڙائيءَ  ۾  هڪ  آمريڪن  جو  گيشا  بابت  لکيل  ڪتاب  ڇپيو،  جنهن  تي  فلم  به  ٺهي،  تنهن  مان  هن  ڪروڙين  رپيا  ڪمايا.  ان  ليکڪ  تي  جپان  جي  هڪ  گيشا  آمريڪا  جي  ڪورٽ  ۾  ڪيس  ڪيو  آهي،  ته  ان  ڪتاب  ۾  ڇپيل  ڳالهيون  هن  پنهنجي  آمريڪن  ليکڪ  سنگتي  کي  فقط  دوستي  ياريءَ  ۾  ٻڌايون  هيون  ۽  نه  ڇپائي  عوام  ۾  عام  ڪرڻ  لاءِ. بهرحال  ميڊم  ڪهارو  نه  فقط  سٺي  ليکڪا،  سٺي  ڳائڻي،  سٺي  سرندي  وڄائيندڙ  ۽  مرحوم  علي  نواز  وفائيءَ  وانگر  سٺي هئي،  پر  پڙهندڙن  کي  تعجب  لڳندو  ته  هوءَ  هوائي  جهاز  جي  پائليٽ  به  هئي.  گيشا  جي  ٽريننگ  وٺڻ  دوران  هن  گيشا  ٿيڻ  لاءِ  ضروري  آرٽ  ۽  فن  سکڻ  سان  گڏ  انگريزي  ۽  هوائي  جهاز  هلائڻ  جي  سکيا  به  ورتي.  بلڪه  جپاني  رڪارڊ  موجب  مئڊم  ڪهارو  جپان  جي  پهرين  عورت  آهي،  جنهن  هوائي  جهاز  اڏائڻ  جا  ڪلاس  مڪمل  ڪرڻ  بعد  امتحان  پاس  ڪري  بين  الاقوامي حاصل  ڪيو. ڪهارو  لاءِ  چيو  وڃي  ٿو  ته  هوءَ  صحيح  قسم  جي  گيشا  هئي،  جنهن  گيشائن  جي  اصولن  تي  پورو  پورو  عمل  ڪيو  ٿي.  ٻي  وڏي  لڙائيءَ  دوران  جڏهن  ڪهارو  تي  حڪومت  طرفان  زور  ڀريو  ويو  ته  هوءَ  جپان  پاران  جاسوسيءَ  جي  ڪمن  ۾  حصو  وٺي،  ته  هن  صاف  صاف  انڪار  ڪري  ڇڏيو  ته  هڪ  گيشا  جي  صورت  ۾  هوءَ  نه  ڪنهن  گراهڪ  جو  راز  فاش  ڪندي  ۽  نه  ڪنهن  جو  راز  ڪڍڻ  لاءِ  هوءَ  ڪنهن  سان  قربائتي  ٿيندي.  ڀلي  کڻي  اهو  گراهڪ  فارينر  يا  دشمنن  جي  ملڪ  جو  هجي.  جپان  حڪومت  ڪهارو  کي  شايد  ٻي  وڏي  لڙائيءَ  جي  ”ماتا  هري“  ٺاهڻ  ٿي  چاهيو. اڳتي  هلي  ڪهارو  ڏٺو  ته  هيءَ  انگهي  پيل  لڙائي  ۽  تيزيءَ  سان  جپان  ۾  ايندڙ ۾  ڪيتريون  گيشائون  پنهنجا  قدر  وڃائي  ويٺيون  آهن.  ان  سان  گڏ  انهن  وٽ  ايندڙ  گراهڪ  هاڻ  دل  جو  سڪون  حاصل  ڪرڻ  لاءِ  هنن  جي  فن  (ڳائڻ،  وڄائڻ  ۽  ڳالهائڻ)  مان  لطف  اندوز  ٿيڻ  بدران  سندن  جسمن  ۾  دلچسپي  رکن  ٿا.  اهو  سوچي  هن  گيشا  جي  زندگيءَ  تان  دستبردار  ٿيڻ  جو  فيصلو  ڪيو  ۽  هڪ  جپاني  ڊپلوميٽ  سان  شادي  ڪري  انڊيا  رواني  ٿي  وئي.  تڏهن  پاڪستان  نه  ٺهيو  هو.  هوءَ  دهلي،  بمبئي،  ڪراچي  ۽  لاهور  جا  چڪر  هڻي،  ڪلڪتي  اچي  رهڻ  لڳي.  بنگال  جو  مشهور  سياسي  ليڊر  چندر  بوس  انگريزن  جي  خلاف  هو  ۽  هو  هماليه  جبلن  جي  لڪل  هنڌن  تان  برطانيا  خلاف  تحريڪ  هلائي  رهيو  هو.  ڪهارو  جيئن  ته  هڪ  گيشا  نه  رهي  هئي  ۽  ويتر  هڪ  سفارتڪار  جي  زال  ٿي  پئي  هئي،  ان  ڪري  هن  کي  جپاني  حڪومت  جي  چوڻ  تي  انگريزن  خلاف  ڪم  ڪرڻو  پيو.  هن  کي  اهو  ڪم  سونپيو  ويو  ته  چندر  بوس  کي  جپان  حڪومت  جا  ڳجها  نياپا  پهچائي  ۽  کانئس  مليل  خبرون  پنهنجي  مڙس  ذريعي  جپان  جي  فوجي  حڪومت  کي  ٻڌائي. ڪجهه  عرصي  بعد  هنن  جي  ڪلڪتي  (انڊيا)  کان  رنگون  (برما)  بدلي  ٿي،  جتي  سندس  مڙس  سان  گهرو  مسئلن  تي  اختلاف  ٿيڻ  تي  کانئس  طلاق  وٺڻي  پيئي  ۽  پنهنجي  اڪيلي  پٽ  سان  گڏ  جپان  موٽڻو  پيو.  هن  وري  گيشا  ٿي  ڪم  ڪرڻ  چاهيو  ٿي،  پر  لڳاتار  هلندڙ  ٻي  مهاڀاري  جنگ  جي  بمباريءَ  ۾  ٽوڪيو  ۽  ان  جا  سڀ  چانهه  گهر  توڙي  ڳاڙهيون  بازارون  تباهه  ٿي  چڪيون  هيون.  گيشا  ٿي  ڳائڻ  وڄائڻ  جهڙا  ڪم  ڪرڻ  تي  به  بندش  پئجي  وئي  هئي.  هن  ٽوڪيو  جهڙن  وڏي  شهرن  کان  پري  رهي،  جتي  بمباريءَ  جون  حالتون  هيون،  ڳوٺ  ۾  زندگي  گذارڻ  جو  فيصلو  ڪيو  ۽  پوءِ  ٽوڪيو  تڏهن  موٽي،  جڏهن  1945ع  ۾  ناگاساڪي  ۽  هيروشيما  تي  ائٽم  بم  ڪرڻ  کان  پوءِ  جپانين  آڻ  مڃي،  جنهن  جو  اعلان  شهنشاهه  هيرو  هٽو  تقرير  ذريعي  ڪيو. جنگ  هارائڻ  بعد  جپان  جون  ويران  حالتون  به  ڪهارو  پنهنجين  اکين  سان  ڏٺيون.  ڪيترا  جپاني  امير،  فوجي،  ڪارخانيدار  ۽  بيورو  ڪريٽ  جيڪي  سندس  گراهڪ  رهي  چڪا  هئا،  آمريڪن  اڳيان  جنگي  ڏوهاري طور  پيش  ٿيڻ  لڳا.  ڪهارو  کي  اهڙو  پروفيشن  ۽  پنهنجي  ملڪ  ۾  رهڻ  پسند  نه  آيو.  هوءَ  پنهنجي  ٻئي  مڙس  سان  گڏ  جيڪو  کانئس  ڏهه  سال  کن  ننڍو  هو  ۽  ڌنڌي  جي  لحاظ  کان  فوٽو  گرافر  هو،  نيويارڪ  آمريڪا  هلي  وئي. آمريڪا  پهچي  هن  پنهنجو  تعارف  جپاني  آرٽ  ۽  ڪلچر  جي  ايڪسپرٽ  طور  ڪرايو.  ڳري  ڪمونو  ۾  ملبوس  هجڻ  ڪري  ڪمونو  هن  جي  سڃاڻپ  بڻجي  پيو.  هوءَ  پنهنجي  ۽  فئمليءَ  جي  گذر  سفر  لاءِ  اخبارن  ۾  مضمون  لکڻ  کان  علاوه  ماڊلنگ  ڪرڻ  لڳي  ۽  اسڪول  کولي  آمريڪن  ڇوڪرين  کي  جپاني  راڳ،  ميوزڪ  ۽  ڊانس  سيکارڻ  لڳي. زندگيءَ  جا  آخري  سال  ميڊم  ڪهارو  آمريڪا  جي  پرنسٽن  ۽  ڪولمبيا  جهڙين  يونيورسٽين  ۽  تعليمي  ادارن  ۾  لڪچر  ڏيندي  رهي،  جتي  سندس  ڪتابن  کي  عزت  جي  نگاهه  سان  ڏٺو  ويو  ٿي.  بقول  هفتيوار  رسالي  ”دي  ايڪانامسٽ“  جي،  سندس  ليڪچر  دوران  ليڪچر  هال  ماڻهن  سان  هميشه  ٽٻ  رهيا  ٿي  ۽  هوءَ  پنهنجن  ٻڌندڙن  کي  پنهنجو  ليڪچر  ٻڌائڻ  ۾  اهڙو  ئي  ڪامياب  رهندي  هئي  ۽  سڄي  حال  ۾  ائين  حاوي  رهندي  هئي،  جهڙو  هڪ  گيشا  جي  صورت  ۾  گراهڪ  اڳيان. ٽوڪيو  جي  گيشا  جيڪا  1913ع  ۾  ڄائي،  سا  نوي  سالن  جي  ڄمار  ۾  گذريل  سال  2004ع  ۾  پنجين  جنوريءَ  تي  آمريڪا  ۾  گذاري  وئي. 
17,http://www.thekawish.com/Articles1/Altaf%20Shaikh/2005/2005/15%20May%2005.htm,جپان  جي  قانون  ۽  نخريلين ٻلين  جي  ڇا  ڳالهه  ڪجي آچر 15 مئي 2005ع گذريل  ڪالم  ۾  لکي  چڪو  آهيان  ته  جپان  جون  ڪجهه  امير  ۽  وڏي  عمر  جون  فئمليون  جن  کي  اولاد  ناهي  يا  ٻار  وڏا  ٿي  ويا  اٿن  ۽  ڏورانهن  شهرن  يا  ملڪن  ۾  رهن  ٿا،  اهي  ڌارين  ملڪن  کان  جپان  ۾  تعليم  حاصل  ڪرڻ  لاءِ  آيل  شاگردن  جي  ٻارن  ٻچن  جي  مدد  ڪن  ٿيون  ۽  هوسٽ فئمليون  سڏجن  ٿيون.  گذريل  ٽي  ڏينهن  اسان  نتسومي  نالي  جپاني  هوسٽ  مدر جي  گهر  ۾  گذاريا. پروگرام  موجب  هوءَ  ڇنڇر  ڏينهن  پوري  ٻارهين  بجي  اسان  کي  وٺڻ  لاءِ  آئي،  جلدي  جلدي  ساڻس  گڏ  ماني  کائي  اسان  هن  سان  گڏ  گهران  نڪتاسين،  پارڪنگ  نه  ملڻ  ڪري  نتسومي  پنهنجي  متسوبشي  گاڏي  غلط  هنڌ  تي  پارڪ  ڪري  اسان  وٽ  آئي  هئي  ۽  هاڻ  ڪار  وٽ  اچون  ته  هن  جي  گاڏيءَ  تي  غلط  پارڪنگ  جي  چالان  جو  پنو  لڳو  پيو  هو.  اهو  ڏسي  مون  کي  افسوس  ٿيو  ته  شروعات  ئي  غلط  ٿي  آهي.  نه  نه  ڪري  هن  جپاني  امير  عورت  سان  گڏ  نڪرڻ  ٿيو  آهي،  جيئن  سندس  دلچسپ  ڳالهيون  ٻڌجن۽  جپان  جي  ٻهراڙيءَ  وارو  علائقي  جيڪو  بيحد  خوبصورت  ٿئي  ٿو،  اهو  ڏسجي.  پر  هي  ڏسي  ظاهر  آهي  نتسوميءَ  جو  موڊ  آف  ٿي  ويندو  ۽  سندس  طبيعت  ۾  اها  خوش  مزاجي  نه  رهندي  ۽  نه  کيس  اسان  کي  گهمائڻ  ۾  مزو  ايندو.  پر  لڳو  ٿي  ته  نتسومي  اهو  نه  رڳو ٿي  ڪيو  پر  ان  جو  فڪر  به  نه  هوس. سائيز  جيڏي  پني  تي  جپانيءَ  ۾  لکيل  ان  نوٽيس  جي  سٽ  اڌ  پڙهي،  سٽ  ڏئي  لاهي  ان  کي  ٽڪرا  ٽڪرا  ڪري  ڇڏيائين.  ”او  نتسومي آءِ  ايم  ساري.“ مون  چيو.  يعني  توتي  هيءَ  مصيبت  اسان  جي  ڪري  آئي  ۽  هاڻ  پوليس  اسٽيشن  يا  ڪورٽ  جي  معرفت  توکي  هن  غير  قانوني  ڪم  لاءِ  ڏنڊ  هڪ  طرف  ڀرڻو  پوندو  ته  آفيسن  جا  چڪر  ٻئي  طرف  هڻڻا  پوندا.“”مڙيئي  خير  آهي.  جيڪي  ٿيڻو  هوندو  وڪيل  پاڻهي  منهن  ڏيندو.“  نتسوميءَ  بنا  ڪنهن  پرواهه  جي  چيو  ۽  گاڏيءَ  کي  زور  سان ڪري  پارڪنگ  مان  ڪڍي  مين  روڊ  تي  وٺي  آئي  ۽  پنهنجي  ساڳي  خوش  مزاجيءَ  جو  اظهار  خبر  چار  پڇڻ  ۽  ٻارن  سان  چرچا  ڪرڻ  ۾  ڪندي  آئي. نتسوميءَ  نالي  ٻڌو  هوم  ته  گاڏي  تمام  تکي  ٿي  هلائي  پر  گاڏيءَ  ۾  ويهي  ان  کان  وڌيڪ  محسوس  ڪيم  ته  واقعي  ان  معاملي  ۾  ته  هوءَ  جپاني  بنهه  نٿي  لڳي.  جپاني  عورتون  ته  ڇا  پر  مرد  به  هر  ڳالهه  ۾  (ويندي  ڊرائيونگ  تائين)  ايڏا  تحمل  ۽  صبر  وارا  آهن  جو  رستي  تي  سندن  حق  هوندو  ته  به  ٻئي  کي  پيا  آفر  ڪندا  ته  جيڪڏهن  تون  جلدي  ۾  هجين  ۽  نڪرڻ  چاهين  ته  ڀلي  پهرين  تون  هل  ۽  هن  جي  ”نه“  ڪرڻ  تي  ڪا  دير  جهڪي  جهڪي  ”هاءِ دومو  اري  گاتو“  (مهرباني)  جي  تسبيح  پڙهندا  ويندا.  پر  نتسومي  ته  ٽئي  ڏينهن،  جيڪي  اسان  هن  جي  گهر  گذاريا،  هڪ  کريل  ٻار  وانگر  گاڏي  داداگيري  سان  هلائيندي  رهي  ۽  رستي  تي ٻئي  جو  ٿيو  ته  به  پاڻ  پنهنجي  گاڏي  ڪڍي  وئي  هئي.  هڪ  دفعي  ته  ساڄي  پاسي  واري  گهٽيءَ  ۾  مڙڻ  لاءِ  هڪ  هنڌ  ترسي  سامهون  ايندڙ  گاڏيءَ  کي  پهرين  رستو  ڏيڻ  بدران  پاڻ  فل  اسپيڊ  تي  هن  جي  اڳيان  ساڄو  ٽرن  ڪري  نڪري  وئي  ۽  ٻئي  غريب  ڊرائيور  جي  ڊپ  ۾  لڳايل  بريڪن  جو  آواز  پري  پري  تائين  ٻڌڻ  ۾  ايندو  رهيو. هنن  ملڪن  ۾  بيلٽ  ٻڌي  گاڏي  هلائڻ  ضروري  آهي،  نه  فقط  ڊرائيور  لاءِ  ضروري  آهي  پر  هر  ان  ماڻهوءَ  لاءِ  جيڪو  اڳئين  سيٽ  تي  ويهي  ٿو.  گاڏي  هلائڻ  مهل  نتسوميءَ  کي  ڪڏهن  احسن  ۽  ايمان  جن  ته  ڪڏهن  مون  بيلٽ  ٻڌڻ  لاءِ  کيس  ياد  ڏياريو  ٿي.  آخر  هڪ  دفعي  بيلٽ  ٻڌڻ  جي  ياد  ڏيارڻ  بدران  چيو  مانس  ”نتسومي ڇا  علائقي  جو  پوليس  آفيسر  تنهنجو  دوست  آهي؟“  منهنجي  ڳالهه  جو  مطلب  سمجهي  يڪدم  کڻي  بيلٽ  ۾  هٿ  وڌائين.  مون  کي  رڳو  اهو  هوندو  هو  ته  هيءَ  ان  معاملي  ۾  ايڏي  بي  خيالڻ  آهي،  ڪٿي  اسان  کي  به  وسري  وڃي  ۽  پوليس  وارو  چيڪ  ڪري  وجهي  ته  ڪيئن  ٿي  منهن  ڏئي  يا  شايد  ان  معاملي  ۾  جپان  ۾  قانون  نرم  آهي.  پر  پوءِ  سگهوئي  هڪ  اهڙو  موقعو  آيو  جو  جيئن  ئي  هڪ  هنڌان  گاڏي  موڙيائين  ته  سامهون  ٽريفڪ  پوليس  تي  نظر  پيس.  مون  سمجهيو،  مٿس  ڪجهه  اثر  نه  ٿيندو  پر  جپان  جي  قانون  جي  ڇا  ڳالهه  ڪجي عادي  مجرم  ئي  ڊڄيو  وڃن،  سو  نتسومي  به  ڇرڪ  ڀري  يڪدم  کڻي  بيلٽ  ۾  هٿ  وڌو  ۽  کنوڻ  وانگر  ڪلهي  تي  ورائي  ڪُنڍي  ۾  ڦاسايو.  پوليس  واري  وٽان  لنگهڻ  مهل  پوليس  واري  ڪار  جي  دري  مان  ليئو  پاتو  ۽  هو  مطمئن  نظر  آيو  ۽  ان  کان  وڌيڪ  پرسڪون  (گهٽ  ۾  گهٽ  ظاهري  طرح)  اسان  جي  نتسومي  لڳي  رهي  هئي  يا  گهٽ  ۾  گهٽ  هوءَ  پنهنجو  پاڻ  کي  ڪمپوز  ڏيکارڻ  جي  ائڪٽنگ  ڪرڻ  لڳي،  جيئن  ٽريفڪ  پوليس  کي  شڪ  نه  پوي  ته  هن  هاڻ  بيلٽ  ٻڌو  آهي. نتسومي  جي  گهر  پهچي  اسان  خاص  ڪري  مون  کي،  ڪو محسوس  نه  ٿيو.  هن  تقريبن  سڄو  گهر  اسان  جي  حوالي  ڪري  ڇڏيو.  گهر  ۾  وٺي  اچڻ  مهل  ڪنڊ  تي  سندن  دڪان  ۾  بيٺل  سندس  مڙس  ۽  سهري  سان  ملياسين.  بلڪه  جيئن  ته  مون  کي  اڳواٽ  خبر  هئي  سو  دڪان  ۾  گهڙي  هنن  مڙسالن  سان  مليس،  تيسين  ٻار  جيڪي  هن  گهر  ۾  هتي  جي  جپاني  ماحول  ۾  اڳ  جا  هريل  آهن،  سي  در  وٽ  بوٽ  لاهي  اندرين  ڪمرن  جا  چپل  پائي  رانديڪا  وغيره  کڻي  کيڏڻ  لڳا.  نتسومي  ڪار  پارڪ  ڪري  پنهنجي  ئي  دڪان  تان  ٻه  پليٽون  ٽافين  ۽  چاڪليٽن  جون  ۽  ڊزن  کن  مختلف  بوتلون  ۽  دٻا  کڻي  اچي  اسان  اڳيان  رکيا.  ”توهان  وٽ  اڃا  ڪتو  آهي؟“  ٻارن  نتسوميءَ  کان  پڇيو.”نه  مون  تڏهن  کان  ئي  ڪڍي  ڇڏيو.“  هن  ٻارن  کي  ٻڌايو  ۽  پوءِ  انگريزي  ۾  مون  کي  چيو  ”مڙيئي  اسان  به  فئشن  ڪيو  هو،  اڄ  ڪلهه  ڏسين  ٿو  ته  جپان  ۾  فيشن  طور  ڪتو  پاليو  وڃي  ٿو.“  ”اها  ڳالهه  مون  اچڻ  سان  نوٽ  ڪئي،  اڄ  کان  ٽيهارو  سال  اڳ  آئون  جپان  ۾  پهريون  دفعو  آيو  هوس  ته  جتي  ڪٿي  سهڻين  ٻلين  کي  ڏسندو  هوس  پر  هاڻ  شايد  هي  يورپ  ۽  آمريڪا  جي  فلمن  ۾  ڪلچر  جو  اثر  آهي.“ نتسوميءَ  ٻڌايو  ته  هن  ڪتو  پالڻ  نٿي  چاهيو،  پر  هن  جي  هڪ  ساهيڙيءَ  ڪتي  پالڻ  جي  حڪومت  کان  اجازت  ۽  رجسٽريشن  ڪارڊ  ورتو،  جيڪو  دراصل  ڪتي  جي  قيمت  کان  به  مهانگو  اٽڪل  ڏيڍ  لک  يين  (پنجهتر  هزار  رپين  جو)  ملي  ٿو.  ”هن  ساهيڙي  جو  اوچتو  آمريڪا  وڃڻ  ٿي  پيو  ۽  اهو  رجسٽريشن  ڪارڊ  مون  کي  گفٽ  طور  ڏئي  وئي.  هاڻ  ظاهر  آهي  هن  مون  تي  هيڏي  مهرباني  ڪئي،  باقي  چاليهه  هزار  يين  (ويهه  هزار  رپيا)  کن  خرچ  ڪري  ڪتو  وٺي  آيس  ۽  اهڙا  ويهه  هزار  يين  ڪتي  جي  پٽي،  نيل  ڪٽر،  ڪاڪوس  ميڙڻ  لاءِ  پلاسٽڪ  جي  ٿيلهين  وغيره  تي  خرچ  ڪيم.“  نتسوميءَ  ٻڌايو.  ”پوءِ  ڪتي  کي  ڪڍي  ڇو  ڇڏيئي؟  پڇيو  مانس.  ”بس  بيزار  ٿي  پيس،  منهنجي  سڄي  آزادي  ختم  ٿي  وئي،  جهڙي  ڪتي  جي  نوڪرياڻي  ٿي  پيس.  مڙس  به  چوي  ته  دڪان  تو  پاران  هلايان  پيو،  باقي  ڪتي  جي  ٽهل  ٽڪور  مون  کان  نه  پڄندي،  پنهنجو  شوق  پاڻ  پورو  ڪر.  يقين  ڪر  ڪتو  رکڻ  ڏاڍو  ڏکيو  ڪم  آهي.  هن  جي  بيماريءَ  جي  بچاءَ  لاءِ  يا  هن  جي  جسم  جي  جراثيمن  کي  ختم  ڪرڻ  لاءِ  خبر  ناهي  ڪهڙيون  ڪهڙيون  مهانگيون  مهانگيون  سيون،  دوائون،  شيمپو  ۽  لوشن  خريد  ڪرڻا  ٿي  پيا.  ان  هوندي  به  ڪتو  رکڻ ناهي.  ڪتو  انسان  جو  دوست  ڇا  انسان  ڪتي  جو  ٻڌو  ٻانهون  نظر  اچي  ٿو.“ ”ان  ڪري  ته  آئون  جپانين  کي  چوندو  آهيان،  خاص  ڪري  عورتن  کي  ته  توهان  هڪ  ته  قد  جون  ننڍيون  ۽  جسم  جون  ڪمزور  توهان  يورپي  عورتن  وانگر  رڇن  جهڙا  ڪتا  ڇو  ٿيون  پاليو؟  جيڪي  نه  ڏهڻ  جا  نه  ڪهڻ  جا.  اڃا  به  توهان  ٻليون  پاليو،  جيڪو  توهان  جو  پراڻو  رواج  آهي.“  ”اهي  به  وڏيون  نٽڪيون  ۽  نخريليون  ٿي  پيون  آهن.“  نتسومي  چيو.  ”اڳ  زماني  ۾  اسين  جپاني  خاص  ڪري  دڪاندار  ڪوئن  کان  ڇوٽڪارو  حاصل  ڪرڻ  لاءِ  ٻليون  پاليندا  هئاسين  ۽  اهي  ٻليون  اڄ  جي  خاص  کاڌن  ۽  مکڻ  ملائين  تي  نه  هلنديون  هيون،  اهي  پنهنجا  ماريل  ڪوئا  کائي  پيٽ  ڀرينديون  هيون.  اڄ  جون  ٻليون  سامهون  ايندڙ  ڪوئي  کي  به  نٿيون  مارين.  منهن  ورايو  ڇڏين  يا  پاسو  ڏيئي  لنگهيو  وڃن.“ 
18,http://www.thekawish.com/Articles1/Altaf%20Shaikh/2005/2005/13%20Jul%2005.htm,جپان  جون  سَيون  ۽  ٽنڊو  آدم  جي  ران اربع 13 جولاءِ 2005ع جپان  جي  هن  شهر  ”شمونوسيڪي“  جي  گهٽين  ۾  گهمندي،  پراڻا  مندر  ۽  ڊٺل  محلاتون  ڏسندي،  منجهند  جو  هڪ  اچي  ٿيو  هو.  رستي  تان  ۽  گهران  کنيل  بسڪيٽن،  پٽاٽو  چپس  ۽  ٻين  شين  جا  پاڪيٽ  کولي  کائيندا  رهيا  هئاسين،  سو  بک  نه  لڳي  هئي.  پر  اسان  جي  جپاني  ميزبان  نتسوميءَ  چيو  ته  هلو  ته  توهان  کي  هتان  جي  خاص  ماني  کارايان.  اسان  کيس  گهڻو  ئي  چيو  ته  مانيءَ  جي  ضرورت  ناهي  جو  هاڻ  سڀ  ڪجهه  ڏسي  ڇيهه  ڪيوسين  ۽  مانيءَ  لاءِ  وري  شمونوسيڪي  شهر  جي  وچ  ڏي  هلجي،  ان  کان  بهتر  آهي  ته  هتان  ئي  هيءَ پل  ٽپي،  موجيءَ  هليو  هلجي،  جنهن  کان  پوءِ  ڪوڪورا آهي،  جتي  اسان  رهيل  هئاسين.  پر  نتسومي  ذهني  طرح  اسان  کي  هتان  جا  ڪي  ڊش  کارائڻ  لاءِ  آتي  هئي،  جيئن  ڪنهن  کي  اڏيرو  لعل  گهمائي  ٽندو  آدم  ۾  پڪل  ران  کارائجي. ”نوڊل  توهان  کي  وڻن؟“  نتسوميءَ  پڇيو. نتسومي  چڱيءَ  طرح  واقف  آهي  ته  اسان  لاءِ  ڇا  حلال  آهي،  ڇا  حرام.  ان  ڪري  هوءَ  اهو  نه  پڇندي  آهي  ته  هيءَ  شيءِ  توهان  کي  کائڻي  آهي  يا  نه.  هوءَ  نئين  شيءِ  لاءِ  فقط  پڇندي  آهي  ته  اها  توهان  کاڌي  آهي؟  يا  توهان  کي  پسند  آهي؟  هونءَ  جپاني  دوست  يا  سڃاڻو  پڇي  ته  توهان  کي  جپاني  کاڌو  پسند  آهي  يا  نه؟  ته  يڪدم  ”ها“  نه  ڪجي.  ڇو  ته  ٿي  سگهي  ٿو  ته  هن  جي  گهر  وڃڻ  تي  هو  توهان  لاءِ  ڪا  اهڙي  شيءِ  تيار  ڪرائي  يا  هوٽل  تان  گهرائي  وٺي،  جيڪا  حلال  نه  هجڻ  ڪري  توهان  کي  کائڻي  نه  هجي  ۽  هن  جو  پئسو  هڪ  طرف  ضايع  ٿئي  ۽ ٻئي  طرف  ٿئي. بهرحال  نتسوميءَ  هتي  نوڊلز  جو  پڇيو،  جنهن  لاءِ  ڪنهن  جي  به  پڇڻ  تي”ها“  ڪري  سگهجي  ٿي،  جو  هر  قسم  جون  نوڊلز  يا  اسپاگهيٽي  وغيره  ڪڻڪ  يا  چانورن  جي  اٽي  مان  ٺهن  ٿيون.  اهي  ٻئي  ٿلهي  قسم  جون  سَيُون  ٿين،  جهڙيون  پاڻ  وٽ  عيد  لاءِ  هٿ  جي  مشين  سان  ٺاهين.  ٻيون  ان  کان  ٿورو  وڌيڪ  ٿلهيون  ٿين.  انهن  کي  جپاني  اودون  چون.  ملائيشيا  ۽  هانگ  ڪانگ  پاسي  بلڪه  سڄي  ڏور  اوڀر  ۾  (جپاني  ڪوريا  سميت)  هڪڙيون  بيحد  سنهيون  سَيُون  به  عام  طرح  کاڌيون  وڃن  ٿيون،  جن  کي  جپاني سڏين  ۽  ملائيشيا  ۽  ان  جي  اوسي  پاسي  وارا  ملڪ  ”مي“ سڏين،  جيڪو  چيني  لفظ  آهي.  بهرحال  سَيُن  واري  شئي  اهڙي  آهي،  جنهن  جي  کائڻ  لاءِ  اسان  نتسوميءَ  سان  ضد  نه  ڪيو  ۽  هوءَ  ٽنڊو  آدم  جي  اها  ران  کارائڻ  لاءِ،  جنهن  خاص  ريسٽورنٽ  جي  ڳولا  ۾  هئي،  اها  نه  پئي  ملي.  هوءَ  ڪڏهن  نقشو  ڏسي،  ڪڏهن  ڪنهن  واٽهڙوءَ  کان  پڇي  ته  ڪڏهن  پوليس  واري  کان.  آخر  اها  ريسٽورنٽ  ملي  وئي،  جيڪا  پاڻ  ايڏي  وڏي  نه  هئي،  جيڏو  خدمتگار  ڇوڪرين  جو  تعداد  ۽  آداب.  قصو  مختصر  ته  جيتوڻيڪ  هن  ريسٽورنٽ  جي  هر  شئي  بيحد  مهانگي  هئي  ۽  نتسومي  پنهنجي  سخاوت  ۽  مهمانوازي  جو  مظاهرو  ڪري  رهي  هئي،  پر  افسوس  جو  جڏهن  انهن  نوڊلز  جا  ٽي  ٽي  پيالا  هر  هڪ  جي  اڳيان  رکيا  ويا  ته  خبر  ناهي  هڪ  هڪ  پيالي  مان  ٻه  ٻه  ٽي  ٽي  چمچا  ڪيئن  زهر  مار  ڪياسين. آئون  ته  ٺهيو  پر  احسن  ۽  ايمان  جيڪي  اٺن  سالن  کان  هتي  جي  کاڌن  تي  هريل  آهن،  اهي  به  نه  کائي  سگهيا. اسان  جا  هي  حال  ڏسي  نتسومي  به  ڏاڍو  پريشان  ٿي  وئي،  هاڻ  کيس  ڇا  ٻڌايون  ته  اسين  پاڪستاني  گرم  ماني  ۽  گرم  چانهه  پيئندا  آهيون  ۽  هن  اسان  لاءِ  هڪ  ته  ٿڌو  ڊش  گهرايو  ۽  ٻيو  انهن  ٽنهي  ٿڌن  ڊشن  ۾  عجيب  چٽڻيون  ۽ پيل  هيون،  جن  مان  ٿوم  ۽  هنڱ  جهڙي  نڪرندڙ  اُگري  ڌپ  اسان  لاءِ  بلڪل  اوپري  هئي.  جيتوڻيڪ  نتسومي  چٽ  چٽ  ۽  سُڙڪ  سُڙڪ  جا  آواز  ڪڍي  پنهنجا  ٽئي  پيالا  خالي  ڪري  وئي،  جيئن  هالا  جا  ماڻهو  صبح  جو  هوٽل  ۾  ويهي  پيالا  (نان  پاوا)  کائين.  بهرحال  اسان  پوءِ  ڀت  ۽  پٽاٽا  گهرائي  کاڌا.  اٿڻ  مهل  پنو  گهرائي  هوٽل  جو  نالو  ”هوتوهانا“ لکيم  ۽  نتسوميءَ  کي  چيم  ته  ان  تو  واري  خاص  ڊش  جو  نالو  لکي  ڏي،  جيڪو  اڄ  اسان  کاڌو  آهي.  (بلڪه  نه  کاڌو  آهي) ” “  (زارو  سوبا)  نتسوميءَ  لکيو  ۽  اسان  کان  هڪ  دفعو  وري  معافي  ورتي  ته  هن  اسان  کي  هڪ  اهڙي  شئي  کارائي،  جيڪا  اسان  جي  پسند  جي  نه  هئي.  ”تون  اجايو  پريشان  نه  ٿي،  آئون  نالو  ان  ڪري  ٿو  لکان  ته  متان  اسان  جي  ملڪ  جو  ڪو  ڀلجي  هتان  اچي  نڪري  ته  هن  ريسٽورنٽ  جي  (يعني  ٽنڊو  آدم  جي  هيءَ  ران)  يعني  ”زاروسوبا“  نه  کائي. ٻاهر  نڪري  هن  هوٽل  هوتوهانا  جي  اڳيان  فوٽو  ڪڍرايوسين  جو  حق  جي  ڳالهه  ڪبي  ته  جپاني  گلن  جي  جوڙجڪ وانگر  خوبصورت  لڳي  رهي  هئي.  ان  بعد  گهر  موٽڻ  کان  اڳ  نتسومي  پنهنجي  ڏاڏي  جي  قبرستان  ۾  وٺي  هلي.  در  وٽ  ئي  هٿ  جي  ڌمڻ  جو  نل  هو،  جيڪو  پنهنجي  پٽ  يوجي  کان  ڌمرائي  اتي  رکيل  پلاسٽڪ  جي  باردي  ڀري  ۽  ان  سان  گڏ  بانس  جي  لڪڻ  ۾  ٻڌل  ڪاٺ  جي  ڪَري  کڻي،  هتان  هتان  ٻين  قبرن  جي  قطارن  مان  ٿيندي  پنهنجي  ڏاڏي  جي  قبر  تي  آئي.  ان  مٿان  لڳل  پٿر  جو  سهڻو  ڪتبو  ڏسي  سمجهي  ويس  ته  سندس  ڏاڏي  بلڪه  سندس  پيءُ  ڪافي  مالدار  ٿو  لڳي.  جيئن  گذريل  ڪالم  ۾  ٻڌائي  آيو  آهيان  ته  انهن  قبرن  جي  مٿان  رکيل  ڪٽ  ورڪ  جي  ڪم  وارن  پٿرن  جي  لکن  ۾  قيمت  ٿئي  ٿي.  نتسومي،  سندس  پٽ  ۽  اسان  جي  احسن  ۽  ايمان  گڏجي  قبرن  کي  پاڻي  سان  ڌوتو  ۽  پوءِ  ان  ڪتبي  ۾  لڳل  لوهي  گلاسن  مان  پراڻيون  سڪل  ٽاريون  ڪڍي  تازيون  خريد  ڪري  آيل  ٽاريون  وڌيون  ۽  پوءِ  دل  ئي  دل  ۾  نتسومي  پنهنجي  زبان  ۾  يا  شايد  سنسڪرت  ۾  گوتم  ٻڌ  کان  (ٻڌ  ڌرم  جا  جپاني  ان  کي  ”ڪامي“  يعني  ديوتا  سڏين)  يا  پنهنجي  مري  ويل  وڏن  جي  روح  کان  (جو  جپان  ۾  شنتو  ڌرم  جا  پوڄاري  روحن  جي  پوڄا  ڪن)  يا  ٿي  سگهي  ٿو،  پنهنجي  حقيقي  اپائڻهار  کان  جيڪو  عالمن  جو  رب  آهي،  دعا  گهري.  ان  بعد  اسان  اچي  سندس  گاڏيءَ  ۾  ويٺاسين  ۽  پنهنجي  شهر  ڪوڪورا  جو  رخ  ڪيوسين. 
19,http://www.thekawish.com/Articles1/Altaf%20Shaikh/2005/2005/23%20Sep%2005.htm,سنڌياڻين  کان  به  وڌيڪ ويل  ۾  جپاني  عورتون جمع 23 سيپٽمبر 2005ع هاڻ  ته  سالن  کان  جپان  ۾  اچڻ  وڃڻ  ۽  رهڻ  ڪري  ۽  جپاني  ادب  جو  مطالعو  ڪري  اسان  به  چڱيءَ  طرح  سمجهي  ويا  آهيون،  نه  ته  اسان  جي  سفير  دوست  ظفر  شيخ  ته  اڄ  کان  ٽيهارو  سال  اڳ  جپان  ۾  اچڻ  سان  اسان  کي  ان  حقيقت  ڏي  ڌيان  ڇڪايو  ته  ٻيلي  ڏٺو  وڃي  ته  ”دنيا  جي  عورتن  ۾  سڀ  کان  گهڻو  سورن  ۾  جپاني  عورتون  آهن.“  ظفر  جي  ڳالهه  ٻڌي  اسان  کلندا  هئاسين  ته  هو  ويتر  سنجيده  ٿي  پوندو  هو.  ”توهان  پاڻ  ئي  چوڌاري  نظر  ڦيرائي  ڏسو  ته  هي  جپاني  عورتون  ڪيڏو  سورن  ۾  آهن.  نوڪريون  ڪن،  پورهيا  ڪن،  گهرن  جون  صفايون  ڪن،  ٻارن  ۽  مڙسن  جي  خدمت  ڪن،  رڌڻ  بچائڻ،  ڪپڙا  ڌوئڻ،  استري  ڪرڻ  سڀ  ڪجهه  پاڻ  ڪن  جو  کين  نوڪرياڻي  يا  نوڪر  رکڻ  جي  اجازت  ناهي،  ان  هوندي  به  مڙس  خوش  ٿيڻ  بدران  نشي  ۾  يا  بنا  نشي  جي  حالت  ۾  کين  موچڙا  هڻن.“  هاڻ  مڙئي  ٽي  وي،  ناولن  ۽  فلمن  ذريعي  جپاني  عورتن  کي  اهو  احساس  وڌي  ويو  آهي  ته  هو  واقعي  سورن  ۾  آهن،  نه  ته  هو  سمجهنديون  هيون  ته  شايد  دنيا  جون  مڙئي  عورتون  ائين  عتاب  هيٺ  آهن. ”ڀلا  دنيا  جون  خوش  نصيب  عورتون  ته  يورپ  ۽  آمريڪا  جون  چئبيون.“  اسان  چوندا  هئاسين. ”نه  هرگز  نه.“  ظفر  يڪدم ڪندو  هو.  ”دنيا  ۾  خوش  نصيب  عورتون  پنهنجون  پاڪستاني  آهن.  ”اهو  وري  ڪيئن؟“  ٽوڪيو  ۾  ظفر  وٽ  اسين  مانيءَ  تي  آيل  پاڪستاني  حيرت  مان  پڇندا  هئاسين.  ”ڏسو  نه،  يورپي  يا  مغربي  عورت  ته  وري  به  نوڪري  ڪري  ٿي،  جنهن  لاءِ  هن  کي  سوير  اُٿي  ٻارن  کي  تيار  ڪري  اسڪول  موڪلي،  پوءِ  آرام  ڪرڻ  بدران  آفيس  پهچڻو  پوي  ٿو،  جتي  سڄو  ڏينهن  ڪم  ڪرڻو  پوي  ٿو  ۽  آفيس  پهچڻ  ۽  موٽڻ  ۾  ميل  اڌ  پنڌ  ڪري  بس  يا  ريل  ۾  سوار  ٿيڻو  پوي  ٿو  ۽  اهي  رش  آور  واريون  سواريون  ڪي  عياشي  نه  پر  عذاب  ٿين  ٿيون  ۽  پوءِ  وري  گهر  اچي  گهر  کي  منهن  ڏيڻو  پوي  ٿو.  ڪهڙو  گهر  يورپ  يا  آمريڪا  جو  آهي  جنهن  ۾  نوڪر  چاڪر  ۽  ماسيون  ڪم  ڪن  ٿيون؟  اهي  اسان  جي  ملڪ  جون  زالون  خوش  نصيب  آهن  جيڪي  نه  نوڪري  ڪن  ٿيون  نه  پورهيو  مزوري.  گهر  جي  ڪم  لاءِ  به  پارٽ  ٽائيم  ٻهاري  پوچي  لاءِ  ماسيون  آهن.  ڪيترن  وٽ  ته  نوڪر  چاڪر  به  آهن،  پوءِ  به  پاڻ  کي  خوش  نٿيون  سمجهن.“ اڄ  ٽيهن  سالن  بعد  سوچيان  ٿو  ته  ظفر  کي  شاباس  هجي  جو  جپان  ۾  اچڻ  سان  آفيس  جي  ڪم  ۽  جپاني  زبان  سکڻ  کان  علاوه  جپاني  معاشري  جي  ڪيترين  ئي  ڳالهين  تي  کوجنائون  ڪندو  رهيو.  جپان  ۾  مردن  جو  عورتن  ڏي  رويو  سخت  هجڻ  ڪري  ڪيتريون  ئي  جپاني  عورتون  ڪنهن  ڪنگلي  کٽل  آمريڪي  سان  شادي  ڪندي  به  خوش  نصيبي  سمجهن  ٿيون  ۽  ايشيا  جي  ماڻهن  سان  ته  تڏهن  کان  شاديون  ڪنديون  رهن  ٿيون.  جپاني  عورتون  ڪيتري  قدر  محنتي،  چئيوان  ۽  مڙسن  جون  خدمتگذار  آهن،  ان  بابت  گذريل  ٽيهن  سالن  جي  سفرنامن  ۽  جپاني  لوڪ  ادب  توڙي  ڪهاڻين  ۾  لکندو  اچان.  جپاني  مرد،  يورپ  ۽  آمريڪا  ويندو  پر  ورلي  ڪنهن  يورپي  يا  آمريڪن  ڇوڪريءَ  سان  شادي  ڪندو،  هن  کي  خبر  آهي  ته  سندن  جپاني  ڇوڪرين  جي  مقابلي  ۾  اهي  وڏو  مٿي  جو  سور  آهن،  هو  مرد  ۽  عورت  جي  برابري  چاهين  ٿيون.  سئيڊن،  ناروي،  ڊئنمارڪ  جهڙن  يورپي  ملڪن  ۾  هر  هڪ  رڌڻ  پچائڻ  کان  ٻار  جون  نپئيون  بدلائڻ  جهڙو  ڪم  عورت  سان  گڏ  مرد  کي  به  ڪرڻو  آهي،  سواءِ  ٻار  ڄڻڻ  ۽  ان  کي  ٿڃ  ڏيڻ  جي،  جنهن  لاءِ  ظاهر  آهي  هڪ  مرد مجبور  آهي.  جپان  ۾  ته  جپاني  عورت  آخري  مهيني  پيٽ  سان  به  پئي  گهر  کي  پوچا  ڏيندي  ۽  دڪيون  صاف  ڪندي.  هڪ  ٻار  ڪڇ  تي،  هڪ  ٻار  پيٽ  ۾  ۽  ٽئين  ٻار  کي  آڱر  کان  وٺي  اسڪول  ڇڏڻ  ويندي.  مڙس  آفيس  مان  سڌو  ڪلب  يا  بار  مان  ٿي  رات  جو  دير  سان  موٽندو  ته  به  ان  جو  مرڪندي  آڌر  ڀاءُ  ڪندي.  نشي  ۾  ڌت  ٿي  اچي  بستر  تي  ڪرندو  ته  بوٽ  ۽  جوراب  به  پاڻ  پيئي  لاهينديس  ۽  الٽيون  صاف  ڪري  زور  پئي  ڏينديس.  ڪنهن  آفيس  يا  بزنس  جي  دعوت  ۾  ڪنهن  جپاني  مرد  کي  زال  سميت  دعوت  هوندي  ته  به  نڀاڳو  زال  کي  ڍوئڻ  بدران  آفيس  جي  ڪلارڪ  ڇوڪري  يا  گرل  فرينڊ  کي  وٺي  دعوت  ۾  حاضر  ٿيندو.  اڃا  وڏي  پوسٽ  تي  پهچندو  يا  پئسو  ايندس  ته  سُريتون  يا  گيشائون  رکندو  ۽  هوڏانهن  جوڻس  گهر  ۾  ٻارن  جي  وڌيل  انگ  کي  ئي  منهن  ڏيندي  وقت  گذاري  ٿي.  اڌ  پير  چئمپل  ۾  اڌ  پٽ  تي،  سڄو  ڏينهن  سستن  پٽاٽن  بصرن  پويان  بازايون  ماپيندي  يا  ٻارن  جي  ضرورت  جي  شين  پويان  سپر  مارڪيٽون  ڇاڻيندي  وتندي.  سو  ڪو  ورلي  جپاني  مرد  هوندو،  جيڪو  يورپي  يا  آمريڪن  عورت  سان  شاديءَ  جي  چڪر  ۾  ڦاسندو،  نه  ته  هن  لاءِ  پنهنجي  جپاني  عورت  بيسٽ  آهي،  جيڪا  موچڙا  کائي  به  مرڪندي  رهي  ٿي. هوڏانهن  جپاني  عورتن  لاءِ  فارينر  چاهي  آمريڪن،  يورپي  هجي  يا  اسان  جي  ننڍي  کنڊ  جو  يا  عرب،  ايراني  ”بهترين  مڙس“  آهي  ۽  ساڳي  وقت  جپان  ۾  رهندڙ  اسان  جا  ڪنوارا  مرد  جپاني  عورتن  سان  شادي  ڪرڻ  ۾  پنهنجي  عاقبت  موچاري  ڏسن  ٿا.  جپان  ۾  توهان  کي  ڪيترائي  آمريڪن  ۽  يورپي  نظر  ايندا  ۽  ڪيترن  ته  جپاني  ڇوڪرين  سان  شادي  ڪري  هتي  جپان  ۾  پرمننٽ  رهائش  اختيار  ڪئي  آهي.  هو  اهو  ئي  چوندي  ٻڌبا  آهن  ته  سندن  زالن  جي  مقابلي  ۾  جپاني  زالون  بيحد  وفادار  ۽  خدمتگار  آهن،  نه  گهڻو  نخرو  اٿن  ۽  نه  انگل  آرو.  بلڪه  عورتون  ٿي  هو  پنهنجن  مڙسن  جا  لاڏ  کڻن  ٿيون. جپان  ۾  يورپ  يا  آمريڪا  کان  آيل  مردن  جا  موج  مزا  آهن.  هو  ميلن  ملاکڙن  يا  دعوتن  ۾  يڪدم  ڪا  جپاني  ڇوڪري  ڳوليو  وٺن  ۽  ڪيترا  ته  انهن  سان  شادي  ڪري  کين  پنهنجي  وطن  وٺيو  وڃن  يا  جپان  ۾  ئي  ٽڪيو  پون.  ٻئي  خوش  هوندا  آهن  يعني  جپاني  ڇوڪري  به  ته  يورپي  ڇوڪرو  به،  جو  جپاني  ڇوڪريءَ  لاءِ  پنهنجي  جپاني  مرد  کان  ڌاريو  بهتر  آهي  ۽  هن  کي  هڪ  ڌارئي  سان  شادي  ڪري  وڌيڪ  آزادي  ۽  عزت  ٿي  ملي.  ساڳئي  وقت  يورپي  مرد  لاءِ  پنهنجي  يورپي  عورت  کان  وڌيڪ  بهتر  جپاني  ڇوڪري  آهي،  جيڪا  جنهن  ليول  جي  چئيوان  ۽  چاهيندڙ  ٿي  مڙس  سان  ٻڌجي  رهي  ٿي،  ان  جي  مقابلي  ۾  سندس  يورپي  ڇوڪري  جهڙي  چيلاٽو.  جپان  ۾  نوڪري  يا  تعليم  لاءِ  ترسيل  يورپي  عورت  پاڻ  کي  بدنصيب  سمجهي  ٿي  جو  هن  ڏي  ڪو  جپاني  مرد  ته  ڌيان  نٿو  ڌري  پر  پنهنجو  يورپي  به  نه  ڏسي  ۽  يورپي  مرد  جپان  ۾  ڀلا  آخر  ڇو  انهن  جو  رُخ  ڪري،  جڏهن  چوڌاري  جپاني  ڇوڪريون  هن  مٿان  فدا  ٿيڻ  لاءِ  تيار  آهن. يوڪوهاما  شهر  جي  ياماشيتا  پارڪ  ۾  منهنجو  ملئي  شاگرد  (هاڻي  هتي  جي  جهازران  ڪمپنيءَ  جو  مئنيجر)  ڪئپٽن  علي  وٺي  هليو.  چوڌاري  جوڙا  جوڙا  نظر  اچي  رهيا  هئا.  يورپي،  آفريقي  ۽  اسان  جا  ايشيائي  شاگرد  جپاني  ڇوڪرين  سان  گڏ  هلي  رهيا  هئا.  اتي  اسان  جي  نظر  وڻ  هيٺان  بيٺل  ٻن  يورپي  (جيڪي  بيلجيم  جي  ڪنهن  ڪمپنيءَ  طرفان  هتي  بدلي  ٿي  آيون  هيون  ۽  ڪئپٽن  عليءَ  سڃاتن  ٿي)  عورتن  تي  نظر  پئي.  هو  پنهنجي  منهن  اڪيليون  آئسڪريم  ڪون  کائي  رهيون  هيون.  عليءَ  مون  کي  ملئي  زبان  ۾  چيو  ”هنن  ڇوڪرين  سان  جپان  جهڙي  ملڪ  ۾  وڏو  ظلم  آهي.“  عليءَ  جنهن  انداز  سان  چيو  آئون  سمجهي  ويس  ته  يورپ  جي  هنن  راڻين  کي  هتي  ڪير  پڇندو.  ويندي  سندن  هم  وطنن  کي  به  کٽيءَ  ته  نه  کنيو  آهي  جو  ههڙي  مهانگي  ملڪ  ۾  جپانين  جهڙين  مڪاني  مهمانواز  ڇوڪرين  بدران  هن  ”چٽين“  کي  پاڻ  سان  رکن. 
20,http://www.thekawish.com/Articles1/Altaf%20Shaikh/2005/2005/18%20Sep%2005.htm,وهمي  جپانين  لاءِ  نڀاڳو  سال آچر 18 سيپٽمبر 2005ع جپاني،  دنيا  جون  ماڊرن  شيون  ٺاهين  ٿا.  روبورٽ  ۽  ڊجيٽل  ڪئميرا  کان  ڪمپيوٽر  ۽  اليڪٽرانڪ  ڊڪشنري  جهڙيون  سائنسي  شيون  ٺاهي  دنيا  جي  ماڻهن  لاءِ  وڏو  سک  پيدا  ڪيا  اٿن.  پر  پاڻ  اڃا  به  ڪيترن  ئي  پراڻن  وهمن  ۽  وسوسن  ۾  ڦاٿل  آهن.  جپان  ۾  ڪيتريون  ئي  شيون  نڀاڳ  جون  نشانيون  سمجهيون  وڃن  ٿيون.  انهن  مان  چئن  جو  انگ  پڻ  هڪ  آهي،  جيئن  پاڻ  وٽ  ٽن  جو  انگ  آهي  يا  يورپ  پاسي  تيرهن  جو  انگ.  پاڻ  وٽ  چوندا  ٽي  شيون  دشمن  کي  به  نه  ڏجن.  ملائيشيا،  انڊونيشيا  پاسي  ٽي  دوست  گڏجي  فوٽو  نه  ڪڍرائين،  چي  ائين  ڪرڻ  سان  هڪ  جو  موت  اچڻ  لازمي  آهي،  انگريز  تيرهن  کي نمبر  سڏين.  ڪيترن  هوٽلن  ۾  تيرهن  نمبر  جو  ڪمرو  ٿئي  ئي  ڪو  نه،  ٻارهين  بعد  چوڏهون  نمبر  ڪمرو  ٿئي. گورن  جي  پوئلڳي  ڪرڻ  ۾  گهٽ  ته  اسين  به  نه  آهيون،  اسان  وٽ  به  ڪيترا  ماڻهو  تيرهن  جي  نمبر  کي  نڀاڳو  سڏين.  انگريز  ته  فقط  ٻارهين  بعد  ڪمري  جو  نمبر  چوڏهن  رکن،  اسان  ته  يڪو  فلور  ئي  کايو  وڃون،  ٻارهين  ماڙ  بعد  واري  فلور  کي  چوڏهن  نمبر  ڏيون.  ان  جو  مثال جي  پندرهن  ماڙ  عمارت  اڃا  سلامت  آهي،  جنهن  ۾  تيرهين  نمبر  وارو  ڪو  فلور  ئي  ڪونهي.  سو  هتي  جپان  ۾  وري  چئن  جي  انگن  جي  مصيبت  آهي،  ڪنهن  کي  تحفي  ۾  به  چار  شيون  نه  ڏجن،  ٽي  يا  پنج  ضرور  ڏجن.  تور  ۾  چار  صوف  يا  چار  بصر  پٽاٽا  ترندا  ته  جپاني  مري  مري  چوٿون  کڻندو.  اهو  ئي  سوچيندو  ته  چئن  وڏن  صوفن  بدران  جيڪر  پنج  ننڍا  ئي  کڻان  ته  سٺو.  جپان  جي  به  ڪيترين  هوٽلن  (۽  ويندي  اسپتالن)  ۾  توهان  کي  چئن  جي  انگ  وارو  ڪمرو  نظر  نه  ايندو.  ٽن  ڪمرن  بعد  چوٿين  نمبر  واري  ڪمري  تي  پنجن  جو  انگ  لکيل  هوندو  يا  وري  هڪ،  ٻه،  ٽي  اي  ۽  پوءِ  ٽي  بي  ۽  ان  بعد  پنج،  6  وغيره.  جپانين  جو  چوڻ  آهي  ته  چئن  جي  انگ  جو  اچار  موت سان  ملي  ٿو.  ان  ڪري  چئن  جو  انگ  خراب  سنوڻ  پيدا  ڪري  ٿو.  ڀت  کائڻ  جي  چمچن،  ڪانٽن  يا  تيلين کي  ڪڏهن  به  کاڌي  ۾  (خاص  ڪري  ڀت  ۾)  اُڀيون  نه  بيهارجن،  ڇو  جو  جپاني  مري  ويلن  جي  قبرن  يا  گهر  ۾  ٺهيل  ننڍن  مندرن  اڳيان  مري  ويلن  جي  روح  کي  ثواب  بخشڻ  لاءِ  جيڪو  ڀت  يا  ميوو  رکندا  آهن،  انهن  ۾  کائڻ  جو  چاپ  اسٽڪس  اڀيون  ڪري  رکندا  آهن.  جپاني  اتر  ڏي  مٿو  ڪري  سمهڻ  کي  بدسوڻي  سمجهن  جو  مردن  کي  ان  طرف  دفن  ڪيو  وڃي  ٿو.  جنازي  واري  گاڏي  گذرڻ  تي  جپاني  پنهنجي  آڱوٺي  کي  هٿ  اندر  لڪائين  يا  رومال  سان  ڍڪين. جپاني  رات  جو  ننهن  ڪٽڻ  کان  پرهيز  ڪن،  هنن  جو  اهو  عقيدو  آهي  ته  جيڪو  ماڻهو  رات  جو  ننهن  ڪتري  ٿو،  اهو  مرڻ  بعد  پنهنجي  ماءُ  پيءُ  سان  هرگز  نه  ملندو.  ماني  کائڻ  بعد  ڪجهه  دير  واڪ  ڪجي،  خاص  ڪري  رات  جي  مانيءَ  بعد.  پر  منجهند  جي  ماني  بعد  نه  فقط  اسان  جي  ننڍي  کنڊ  جا  ماڻهو  ٿوريءَ  دير  لاءِ  ننڊ  ڪن  ٿا،  پر  انگريز  به  جڏهن  هند  سنڌ  ۾  هئا  ته  ائين  ڪندا  هئا  ۽  اها  چوڻي  مشهور  ٿي  ته پر  جپاني  ماني  کائڻ  بعد  يڪدم  سمهڻ  کي  بدسوڻي  سمجهن.  ٻارن  کي  چوندا  ته  ماني  کائڻ  بعد  جيڪو  سمهي  رهي  ٿو،  اهو  هڪ  ڏينهن  ڍڳي  ٿي  پوندو.  جپاني  رات  جو  سيٽي  وڄائڻ  کان  جهليندا.  هنن  جو  عقيدو  آهي  ته  رات  جو  سيٽي  وڄائڻ  واري  وٽ  نانگ  اچي  ٿو.  ڪاري  ٻلي  جو  رستو  ٽپڻ  هتي  جپان  ۾  پڻ  بدشگوني  سمجهيو  وڃي  ٿو. هتي  جي  مزارن،  درگاهن،  مندرن  ۽  تحفي  جي  دڪانن  ۾  مختلف  قسم  جي  فائدن جا  تعويذ  عام  وڪامن  ٿا.  خاص  ڪري  اسڪول،  ڪاليج  ۽  ڪارخانن  ۾  ڪم  ڪندڙ  ڇوڪريون  امتحانن  ۾  پاس  ٿيڻ،  پيار  ۾  ڪاميابي،  رستي  جي  سلامتي  ۽  حادثي  کان  بچڻ  لاءِ  اهي  تعويذ  وٺي  ڳچي،  ٻانهن  يا  کيسي  ۾  رکن.  ان  کان  علاوه  منتر  پڙهيل  رنگين  پنيون  جن  کي سڏين  ۽  جن  تي  خريدار  جي  مستقبل  جي  اڳڪٿي  به  لکيل  ٿئي،  خريد  ڪري  وڻن  جي  ٽارين  سان  ٻڌن،  جيئن  اسان  وٽ  سکا  باسڻ  لاءِ  وڻ  جي  ٽارين  ۾  اڳڙيون  ٻڌن  ٿا.  ائين  ڪرڻ  سان  هنن  جو  چوڻ  آهي  ته  سندن  مستقبل  بابت  لکيل  سٺيون  ڳالهيون  پوريون  ٿين  ٿيون  ۽  خراب  ڳالهيون  يعني  مصيبتون  ڀڄيو  وڃن.  بهرحال  ٻئي  ڪنهن  جون  مصيبتون  ڀڄي  وڃن  يا  نه،  پر  هي  تعويذ  ۽  پنيون  (اومي  ڪوجي)  ٺاهڻ  وارن  جون  مالي  مصيبتون  ضرور  دور  ٿي  وينديون  هونديون  جو  جپان  ۾  تعويذ  ۽  اومي  ڪوجي  جهڙيون  شيون  ٺاهي  وڪڻڻ  وڏي  انڊسٽري  آهي،  يعني  ڪمائي  ئي  ڪمائي  آهي.  مت  جون  موڙهيل  ۽  وسوسن  جو  شڪار  ٿيل  جپاني  ڇوڪرين  ۾  ڪنهن  به  قسم  جي  کوٽ  نظر  نٿي  اچي.  ڪيترا  دڪاندار  پنهنجن  دڪانن  ٻاهران  لوڻ  جو  ڇٽڪار  ڪن،  ائين  ڪرڻ  سان  هو  نڀاڳ  کي  سندن  دڪان  اڳيان  ويجهو  اچڻ  کان  ڀڄائين  ٿا.  سومو  پهلوانن  جي  ملهه  شروع  ٿيڻ  کان  اڳ  مندر  جو  ٻائو  سندن  اڳيان  لوڻ  جون  مٺيون  ڀري  اڇلائيندو  آهي،  جيئن  پهلوانن  جي  جان  کي  جوکو  نه  رسي.  جپاني  ڇوڪريون  پنهنجي  روايتي  وڳي  (ڪمونو)  جو  هميشه  کاٻو  پاسو  ساڄي  پاسي  واري  پلئه  مٿان  ٺاهي  هلنديون،  ڇو  جو  ان  جي  ابتڙ  نمونو  جنازن  لاءِ  آهي.  يعني  مري  ويل  ڇوڪريءَ  جي  لاش  کي  دفن  ڪرڻ  يا  ساڙڻ  کان  اڳ  هن  کي  ڪمونو  ائين  پهرايو  وڃي  ٿو  (ان  جي  کاٻي  پاسي  واري  پلئه  مٿان  ساڄو  پاسو  رکيو  وڃي  ٿو) پاڻيءَ  واري  جهاز  ۾  ٽوڪيو  ويندي  اوشيما  نالي  هڪ  ٻيٽ  اچي  ٿو،  جيڪو  ٽوڪيو  کان  ستر  ميل  کن  پري  آهي.  يعني  ٽوڪيو  پهچڻ  کان  ٽي  چار  ڪلاڪ  اڳ  اچي  ٿو.  هن  ٻيٽ  تي  هر  سال  24  جنوري  وارو  ڏينهن  نڀاڳو  ترين  سمجهيو  وڃي  ٿو.  جنهن  لاءِ  هتي  جا  ماڻهو  ”هيئيمي  ساما“  لفظ  استعمال  ڪن،  يعني  ”يوم  بدبختي.“  هن  ڏينهن  تي  هن  ٻيٽ  جي  ٻهراڙيءَ  وارا  ماڻهو  ته  ڇا  پر  شهر  ۾  رهندڙ  به  سج  لهڻ  کان  اڳ  پنهنجي  گهرن  ۽  دڪانن  جا  در  دريون  ويندي  ڪو  ننڍڙو  سوراخ  هوندو  ته  ان  کي  به  اڳڙين  ۽  ڪاٺ  جي  چپڙين  سان  بند  ڪري  رکن،  جيئن  بدبختي  گهر  ۾  گهڙي  نه  اچي.  ڪي  ماڻهو  ته  وڌيڪ  احتياط  ڪارڻ  گهر  جي  ٻاهران  تکي  ۽  اُگري  بانس  وارو  گاهه  ساڙين  ۽  هڱ  جهڙيون  شيون  پڻ  رکن،  جيئن  نڀاڳ  آڻڻ  وارو  شيطان  سندن  گهر  کان  پري  ئي  رهي.  جپان  ۾  ڪي  ڪي  ڏينهن  سانر  نبو  پڻ  سڏيا  وڃن  ٿا،  جيڪي  گهر  جي  اڏاوت  يا  مرمت  لاءِ  خراب  سمجهيا  وڃن  ٿا  پر  انهن  ڏينهن  تي  نڀاڳ  گهر  واري  لاءِ  نه  پر  پاڙي  وارن  لاءِ  چيو  وڃي  ٿو.  اهڙي  ڏينهن  تي  توهان  جي  گهر  ۾  رازي  يا  واڍي  کي  گهڙندو  ڏسي  پاڙي  وارا  ئي  گوڙ  ڪندا. پر  اهي  سڀ  مصيبتون  ۽  بدبخت  ڏينهن  ”باهه  ۽  گهوڙي“  واري  سال  جي  نڀاڳ  جو  مقابلو  ڪري  نٿيون  سگهن.  اهو  سال  ”هينوئي  اوما“  سڏجي  ٿو  ۽  سٺ  سالن  بعد  هڪ  دفعو  اچي  ٿو.  جپاني  به  چينين  جي  مئٿالاجي  ۾  يقين  رکن  ٿا  ته  ٻارهن  جانورن  مان  هر  سال  هڪ  جانور  جو  آهي،  مثال  طور  گهوڙي  جو  سال،  نانگ  جو  سال،  ڪوئي  جو  سال،  سهي  جو  سال  وغيره  ۽  ان  ٻارهن  سالن  جي  چڪري جو  هر  سال  پنجن  مختلف  شين  مان  هڪ  جي  نالي  پڻ  آهي  جيڪي  آهن،  ڪاٺ،  باهه،  ڌرتي،  ڌاتو  ۽  پاڻي.  مثال  طور  1987ع  سهي  جو  سال  هو،  ان  بعد  1999ع  سهي  جو  سال  ٿيو  ۽  هاڻ  وري  ٻارهن  سالن  بعد  2011ع  سهي  جو  سال  ٿيندو.  پر  مثال  طور  1987ع  وارو  سهي  جو  سال  ”ڪاٺ“  ۾  آيو  ٿي  ته  1999ع  وارو  باهه  ۾،  ته  2011ع  وارو  ڌرتيءَ  ۾  ايندو.  اهڙي  طرح  ساڳين  ٻن  ڳالهين  وارو  سال  سٺ  سالن  بعد  اچي  ٿو  ۽  سٺ  سالن  بعد  گهوڙي  ۽  باهه  جو  سال  سخت  نڀاڳو  سال  سمجهيو  وڃي  ٿو.  ايتري  قدر  جو  ڪيترائي  جپاني  ان  ۾  پڪو  يقين  رکن  ٿا  ته  هن  سال  ۾  ڄاول  عورتون  گهڻو  ڪري  پنهنجن  مڙسن  کي  قتل  ڪن  ٿيون.  اهو  سال  2026ع ٿيندو  ۽  گذريل  ويل 1966ع  هو،  جنهن  ۾  جپان  ۾  ڄم  جو  سيڪڙو  بنهه  ڪري  پيو  هو،  ڇو  جو  ”ان  سال  ۾  ڄاول  ڇوڪريءَ  سان  ڪير  شادي  ڪندو؟“  جپانين  جي  چوڻ  مطابق. 
21,http://www.thekawish.com/Articles1/Altaf%20Shaikh/2005/2005/04%20Aug%2005.htm,هڪ  معذور  ٻار  جپان  جو امير  شخص  بڻجي  ويو خميس 04 آگسٽ 2005ع همت،  دليري،  اڳتي  وڌڻ  جو  جذبو  ۽  پنهنجو  پاڻ  کي  هر  حال  ۾  خوش  رکڻ  جو  مدار  فقط  انساني  جسامت،  صحت  مندي  ۽  بدني  طاقت  ۽  سونهن  تي  نه  آهي.  روز  مرهه  جي  زندگيءَ  ۾  اسان  اڪثر  اهڙا  مثال  ٻڌندا  آهيون،  جن  ۾  ڪيترائي  مرد  جسماني  طرح  معذور هجڻ  باوجود  تعليم  حاصل  ڪري  رهيا  آهن  يا  ٻئي  تي  بار  بنجڻ  بدران  هو  پاڻ  ئي  پورهيو  ڪري  پيٽ  گذر  ڪري  رهيا  آهن.  انهن  ۾  ڪي  نابين  هوندا  ته  ڪي  هٿن  پيرن  کان  لولا  لنگڙا،  ساڳيءَ  ريت  عورتون  پڻ. مان  جپان  جي  هڪ  نوجوان  کي  سڃاڻان،  جنهن  کي  ڄائي  ڄم  کان  هٿ  پير  نه  آهن.  سندس  ٻئي  ٻانهون  ٺونٺين  تائين  آهن  ۽  ٽنگون  گوڏن  تائين.  هو  هڪ  ڀڀري  مثل  آهي،  پر  هن  کي  ان  جو  ذري  برابر به  ڏک  ناهي.  بس  رب  پاڪ  هن  کي  ائين  خلقيو.  هو  چاهي  ڪيترو  به  روئي  پٽي،  پر  هن  کي  ائين  ئي  رهڻو  پوندو.  پوءِ  ڇو  نه  زندگيءَ  جا  ڏهاڙا  خوشيءَ  ۾  گذاري؟.  هو  گوڏن  تي  ڊوڙي  ٿو.  نه  فقط  ڊوڙي  ٿو،  پر  بيس  بال  ۽  فٽ  بال  کيڏي  ٿو.  پين  کي  ڳل  ۽  ٺونٺ  جي  وچ  ۾  جهلي  لکي  ٿو  ۽  هن  عذر  وارن ٻارن  جي  اسڪول  ۾  پڙهڻ  بدران  عام  ٻارن  جي  اسڪول  ۽  ڪاليج  مان  پڙهي  ٽوڪيو  جي  نامياري  يونيورسٽي  واسيدا ۾  داخلا  حاصل  ڪئي.  ويجهڙائيءَ  ۾  هو  پنهنجي  لکيل  ڪتاب  ڪري  سڄيءَ  دنيا  ۾  مشهور  ٿيو  آهي.  سندس  سڄو  نالو  اوتو  تاڪي  هيرو آهي،  پر  پيار  مان  کيس  هرڪو  ”اوتو“  سڏي  ٿو. اوتو  1976ع  ۾  ٽوڪيو  ۾  ڄائو.  هن  سان  اسان  کي  پاڪستان  جي  سفير  ظفر  شيخ  ملايو.  ظفر  انهن  ڏينهن  ۾  ٽوڪيو  جي  سفارتخاني  ۾  فرسٽ  سيڪريٽري  هو.  انهن  ڏينهن  ۾  هلندڙ  فلو  جي  بچاءَ  لاءِ  اسان  پنهنجن  ٻارن  کي  سُين  هڻائڻ  لاءِ  ٽوڪيو  جي  گنزا  واري  اسپتال  ۾  آياسين  ته  ظفر  اتي  اسان  کي  اوتو  ڏيکاريو،  جيڪو  ان  وقت  چئن  سالن  جو  هو.  کيس  سندس  آرڪيٽيڪٽ  پيءُ  سيون  هڻائڻ  لاءِ  گاڏيءَ  ۾  کڻي  آيو  هو. اڄ  ٻاويهن  سالن  کان  پوءِ  ٽوڪيو  کان  ڏور  ڪيوشو  ٻيٽ  جي  هن  شهر  ڪوڪورا  ۾  ويهي،  جڏهن  اوتو  جون  خبرون  مقامي  توڙي  دنيا  جي  اخبارن  ۾  پڙهان  ٿو  ته  تعجب  لڳي  ٿو  ته  هن  جپان  جهڙي  ملڪ  ۾  جتي  معذور  ماڻهن  جي  نه  اها  پر  گهور  لڌي  ٿي  وڃي  ۽  نه  انهن  لاءِ  دل  ۾  اها  خاص  جاءِ  پيدا  ڪئي  ٿي  وڃي(جيڪا  سئيڊن،  ناروي  ۽  يورپ  جي  ڪيترن  ملڪن  ۾  آهي)،  ته  هن  دل  شڪستو  ٿيڻ  بدران  حالتن  سان  مقابلو  ڪيو  ۽  پڙهائيءَ  دوران  نه  فقط  خوش  مزاج  ۽  کلڻو شاگرد  ٿي  رهيو،  پر  سٺين  مارڪن  سان  پاس  به  ٿيندو رهيو.  تڏهن  ته  کيس  ٽوڪيو  جي  واسيدا  يونيورسٽيءَ  ۾  داخلا  ملي. سندس  آتم  ڪهاڻي  جو  جپانيءَ  ۾  لکيل  ڪتاب (جنهن  جي  لفظي  معنيٰ  کڻي  چئجي ”اڻ  سڌا  هڏ  گڏ“ جپان  ۾  سڀ  کان  گهڻو  وڪرو  ٿيڻ  کان  علاوه  ڪورين،چيني،  فرينچ  ۽  هاڻ  انگريزي  زبان  ۾ جي  نالي  سان  ترجمو  ٿي  چڪو  آهي.  اهو  ڪتاب  بيسٽ  سيلر  لسٽ  تي  ڪيترائي  هفتا  رهيو  ۽  5 4  لکن  کان  مٿي ڪتاب  وڪرو  ٿي  چڪا  آهن.  ڪتاب  جي  هن  معذور  ليکڪ  ان  ۾  پنهنجي  احوال  سان  گڏ  عوام  کي  خاص  ڪري  جپانين  کي  معذور  ماڻهن  جي  حقن  جي  ياد  ڏياري  آهي،  ته  هنن  کي  قدرت  جي  بدنصيب  مخلوق  سمجهڻ  بدران  سندن  خيال  رکيو  وڃي.  اوتو  پنهنجي  ڪتاب  ۾  هڪ  هنڌ  لکي  ٿو ” “ جنهن  بيماري  ڪري  اوتو  تاڪي  کي  هٿ  پير  نه  ٿيا،  ان  جو  نالو ٻڌائين  ٿا.  ڄمڻ  وقت  اوتو  جي  پيءُ  اوتو  کي  ماءُ  کان  مهينو  کن  لڪائي  رکيو،  جيئن  هڪڙو  عذر  وارو  ٻار  ڏسي  هن  کي  صدمو  نه  رسي.  پر  چون  ٿا  ته  ماءُ  جي  اڳيان  اوتو  کي  آندو ويو  ته  اوتو  جو  سهڻو  چهرو  ڏسي،  هن  جي  وات  مان”ڪوائي  ديس “  (ڇا  ته  سهڻو  آهي)  جا  لفظ  نڪتا.  ان  ۾  ڪو  شڪ  ناهي  ته  اوتو  ننڍي  هوندي  کان  ئي  سهڻو ٻار  آهي.  جهڙو  به  هن  جو  جسم  آهي،  پر  هو  اوچيون  قميصون  پائڻ  جو  شوقين  آهي.  خاص  ڪري  مار  گريٽ  هوويل  جون  هن  جون  دلپسند  قميصون  آهن.  هو  هر  وقت  مرڪندو  رهي  ٿو  ۽  بقول  سندس  ” “  هن  جو  گهڻو  وقت  اليڪٽرڪ  ڪرسيءَ  تي  گذري  ٿو  ۽  لکڻ  پڙهڻ  به  ان  ئي  ڪرسيءَ  تي  ڪري  ٿو.  هو  ان  ئي  خيال  جي  پرچار  ڪري  ٿو  ته  مون  جهڙن  معزور  ماڻهن  جي  ڪو  به  صحيح  جسم  وارو  ماڻهو  سٺي  طرح  وڪالت  ڪري  نه  سگهندو.  معذور  ماڻهن  جي  حقن  لاءِ  مون  جهڙن  معذور  ماڻهن  کي  ئي  وڙهڻو  پوندو. اوتو  اها  ڳالهه  به  مڃي  ٿو  ته  هڪ  معذور  ماڻهو  مجبور  رهي  ٿو.  ڪنهن  کي  ڪو  عذر  ٿيڻ  سٺي  ڳالهه  ناهي،  پر  ساڳئي  وقت  ان  کي  سبب  بڻائي  ماٺ  ڪري  ويهڻ  به  سٺي ڳالهه  ناهي.  پنهنجي  ڪتاب  ۾  هڪ  هنڌ  لکي  ٿو  ” “ اوتو  تاڪي  اسڪول،  ڪاليج  ۽  يونيورسٽيءَ  جي  پڙهائيءَ  مان  به  واندو  ٿي  ويو  آهي  ۽  سندس  لکيل  ڪتاب  کيس  دولت  ۽  ناموس  به  ڏنو  آهي.  هاڻ  هن  جو  اڳتي  جو  پروگرام  ڇا  آهي؟.  بنا  ڪنهن  شڪ  شبهي  جي  هن  جا اهي  ئي  عام  آهن،  جيڪي  ٻين  ماڻهن  جا  ٿيڻ  کپن.  ”ايشيا  ويڪ“  جي  نمائندي  جڏهن  اهو  سوال  اوتو  کان  پڇيو  ته  جواب  ۾  هن  چيو  ” “  (آئون  شادي  ڪرڻ  ۽  ٻارن  وارو  ٿيڻ  چاهيان  ٿو.) 
22,http://www.thekawish.com/Articles1/Altaf%20Shaikh/2005/2005/06%20Feb%2005.htm,منهنجي  جپاني  شاگردياڻين  جو  احوال آچر 6 فيبروري 2005ع پڙهائڻ  لاءِ  موتوڪو  نالي  هڪ  عورت  جو  فون  آيو،  ”اسين  ٽيهن  ورهين  جي  لڳ  ڀڳ  چار  جپاني  ساهيڙيون  اوريئو نالي  شهر  ۾  رهون  ٿيون.  توهان  هفتي  ۾  هڪ  دفعو  اسان  کي  پڙهائڻ  لاءِ  ايندائو؟“  هن  بيحد  صاف  انگريزيءَ  ۾  ڳالهايو.  هوءَ  مون  کي  پنهنجي  شهر  جي  لوڪيشن  ۽  اتان  لنگهندڙ  ريل  گاڏيون  سمجهائي،  پوءِ  ٽيوشن  جا  پئسا  پڇڻ  لڳي.  ”پڙهائڻ  جي  في  کي  في  الحال  ڇڏيو،  باقي  جيئن  ته  توهانجي  جپان  ۾  بسن  ۽  ريلن  جا  ڀاڙا  وڏا  آهن،  ان  ڪري  اهي  توهان  ڏجو.“  مون  موتوڪو  کي  ٻڌايو. ”ضرور،  ضرور“  هن  وراڻيو  ۽  پوءِ  ڪجهه  دير  پنهنجين  ساهيڙين  سان  ڳالهائي،  هن  مون  کي  اربع  ڏينهن  اچڻ  لاءِ  چيو.  ”توهان  ڏهين  بجي  واري  گاڏيءَ  ۾  چڙهندائو  ته  پوري  ساڍي  ڏهين  اسان  جي  شهر  پهچي  ويندائو.  آئون  توهان  کي  اوڀر  واري  گيٽ  تان  وٺڻ  اينديس.  مهرباني  ڪري  اولهه  واري  گيٽ  ڏي  نه  وڃجو،  اهو  شهر  جي  پرئين  پاسي  کان  وڃيو  نڪري.“  موتوڪو  ٻڌايو  ۽  ان  سان  گڏ  منجهند  جي  ماني  گڏ  کائڻ  لاءِ  دعوت  ڏني،  ته  ان  کان  مون  يڪدم  نٽايو.”آئون  نيرن  دير  سان  ڪري  نڪرندو  آهيان  ۽  لنچ  بدران  فقط  چانهه  ۽  بسڪيٽ  کائڻ  پسند  ڪندس.“  ٿوري  بحث  بعد  هن  منهنجي  ڳالهه  مڃڻ  لاءِ  هائوڪار  ڪئي. چاهي  ڪو  مسلمان  هجي  يا  هندو،  ڪنهن  ڌارئي  ديس  ۾  هڪ  اڻ  ڄاڻ  کي  مانيءَ  جي  تڪليف  نه  ڏيڻ  کپي.  ڇو  ته  هو  نيڪ  نيتيءَ  ۾  وڏو  خرچ  ڪري  ماني  تيار  ڪري،  پر  خبر  پوي  ته  اها  ماني  توهان  جي  عقيدن،  صحت  جي  خيال  کان  يا  مذهبي  اجازت  جي  خلاف  آهي  ۽  توهان  نٿا  کائي  سگهو  ته  ميزبان  نه  فقط  نقصان  ۾  پر ۾  به  اچي  سگهي  ٿو. اربع  ڏينهن  پنهنجي  شهر  ڪوڪورا  کان  گاڏيءَ  ۾  چڙهڻ  سان  سامهون  ويٺل  همراهه  کان  هڪ  دفعو  وري  پڪ  ڪيم  ته  هيءَ  گاڏي  واقعي  اوريئو  اسٽيشن  ويندي؟  ٻئي  ڪنهن  ملڪ  ۾  ڪو  خيال  ڪري  يا  نه،  پر  هڪ  جپانيءَ  کان  پڇڻ  تي  هن  جو  سُک  ڦٽي  پوندو.  هو  پنهنجو  پاڻ  تي  ڊيوٽي  مڙهي  ڇڏيندو  ته  صحيح  اسٽيشن  اچڻ  تي  هن  جو  ڪم  مون  کي  دڳ  لائڻ  آهي.  منهنجي  سامهون  ويٺل  همراهه  ڪجهه  وڌيڪ  ئي  شريف  هو،  جو  هر  اسٽيشن  تي  مون  کي  ٻڌائيندو  هليو  ته  هاڻ  باقي  هيتريون  اسٽيشنون  آهن.  بهر  حال  ڪوڪورا  کان  پوءِ  توبتا،  ياهاتا،  ڪورو  ساڪي  ۽  ٻيون  وڏيون  اسٽيشنون  لتاڙي  اسان  جي  ريل  ٻڍاپور  جهڙي  ننڍڙي  اسٽيشن  تي  اچي  بيٺي،  جتي  هڪ  عدد  بسڪيٽ  ۽  ٽڪين  جي  ڪئبن  هئي.  هڪ  باٿ  روم،  هڪ  اوريئو  اسٽيشن  جي  نالي  جو  بورڊ  ۽  چار کن  پلاسٽڪ  جون  ڪرسيون،  جن  تي  ويٺل  ڪو  به  نه  هو.  جيڪڏهن  ڪو هو  به  ته  ان  ٽرين  ۾  چڙهي  اڳتي  هليو  ويو  هو،  جنهن  مان  آئون  لٿو  هوس.  ٽرين  مان  مون  سان  گڏ  جيڪي  چار  پنج  لٿا،  انهن  کان  اوڀر  واري  دروازي  جو  پڇيم  جن  سامهون  اشارو  ڪري  پاڻ  ٻئي  پاسي  (يعني  اولهه  گيٽ  ڏي)  هليا  ويا. آئون  ڏاڪڻيون  لهي  هيٺ  آيس  ته  ورانڊي  جهڙي  هال  جي  ٻاهران  مين  روڊ  تي  ٽي  چار  ٽئڪسيون  هيون  ۽  پريان  بس  اسٽاپ  هو.  ورانڊي  جي  وچ  ۾  هڪ  ٿنڀ  هو،  جنهن  جي  چوڌاري  گول  بينچ  تي  ٻلي  ستي  پئي  هئي.  آئون  به  چِپڙي  ڪري  ان  بينچ  تي  ويهي  رهيس.  ٻليءَ  نه  منهنجي  ويهڻ  تي  اعتراض  ڪيو  ۽  نه  پاڻ  ڀڳي.  ٿوري  دير  لاءِ  اکيون  کولي  وري  ساڳي  سڪون  سان  سمهي  رهي.  ”هي  عجيب  ريلوي  اسٽيشن  آهي.“  مون  دل  ئي  دل  ۾  سوچيو.  نه  ماڻهو  نه  ڇيڻو،  ڪا  پهر  نه  آهي.  ايتري  ۾  سامهون  وارو  رستو  ٽپي  اسٽيشن  ڏي  ايندڙ  هڪ  عورت  ڏي  نهاري  مون  مرڪڻ  جي  ائڪٽنگ  ڪئي،  پر  هن  ڪو نه  ڪيو  ۽  ٽڪيٽ  خريد  ڪري  مٿي  پليٽ  فارم  ڏي  هلي  وئي.  مطلب  ته  اها  موتوڪو  نه  چئبي.  هونءَ  به  هوءَ  ته  هڪ  ٻهراڙيءَ  جي  هارياڻي  ٽائيپ  لڳي  رهي  هئي.  ”ساڍا  ڏهه  ٿي  ويا  آهن.  ٿي  سگهي  ٿو  موتوڪو  کان  ڳالهه  وسري  وئي  هجي  ۽  ڪنهن  جي  نه  اچڻ  کان  ڪاش  اها  جپاني  هارياڻي  ئي  موتوڪو  هجي  ها  ۽  وڌيڪ  انتظار  ڪرڻ  جي  ٽارچر  کان  بچي  وڃان  ها.“  مون  سوچيو. ان  بعد  هڪ  ٻه  ٻيون  عورتون  سامهون  بس  اسٽاپ  کان  يا  ڀر  واري  ڊپارٽمينٽل  اسٽور  مان  نڪري  اسٽيشن  جي  هن  کليل  عمارت  ڏي  جيئن  وڌيون،  ته  مون  وري  مرڪڻ  جي  ڪوشش  ڪئي.  پر  هو  منهنجو  نوٽيس  وٺڻ  بنا  اسٽيشن  جي  پمپ  وٽ  پهچي،  ساڄي  يا  کاٻي  مڙي  ويون  ۽  پوءِ  ته  مون  شڪل  چٻي  ڪرڻ  ئي  ڇڏي  ڏني  ۽  سمجهي  ويس  ته  پروگرام  فڪس  ڪرڻ  ۾  ڏينهن  يا  وقت  جي  ڪا  ڦير  ڦار  ٿي  وئي  آهي،  نه  ته  جپاني  ماڻهو  هڪ  منٽ  جي  دير  نه  ڪن  ۽  هتي  ڏهه  منٽ  مٿي  ٿي  ويا  هئا.  هاڻ  مون  ڏهه  منٽ  وڌيڪ  ترسڻ  جي  لمٽ  ٺاهي،  ان  بعد  موٽڻ  جو  پڪو  پهه  ڪيو  ته  ٽئڪسي  اسٽينڊ  جي  ڀر  واري  ڪار  اسٽينڊ  ۾  هڪ  ڪار  پارڪ  ٿي  ۽  اڳين  سيٽن  تي  پينٽ  بشرٽ  ۾  ويٺل  ٻن  ڄڻين  ٻاهر  نڪري  اسٽيشن  ڏي  منهن  ڪري  هٿ  لوڏيو.  جواب  ۾  مون  به  لوڏيو،  جو  اسٽيشن  جي  ان  کلئي  هال  ۾  مون  ۽  ننڊ  جي  شوقين  ٻليءَ  کان  سواءِ  ته  ٻيو  ڪير  به  نه  هو.  دل  ۾  سوچيم  ته  شل  اها  پارٽي  مون  کي  وٺڻ  لاءِ  آئي  هجي،  جو  هن  ٻڍاپور  جهڙي  ويران  اسٽيشن  تي  اوٻاسيون  ڏئي  ڏئي  ٿڪجي  پيو  هوس. منهنجي  ڳالهه  صحيح  ثابت  ٿي  بلڪه  سوچيل  ڳالهه  پوري  ٿي.  هو  مون  کي  ئي  وٺڻ  لاءِ  آيون  هيون  ۽  ملڻ  سان  معافي  جي  تسبيح  شروع  ڪري  ڏنائون  ته  آيوسين  پئي  ته  ٻار ڪپڙا  خراب  ڪري  ڇڏيا،  تنهن  کي  صاف  ڪرڻ  ۽  ٻيا  ڪپڙا  پائڻ  ۾  دير  ٿي  وئي. ”مڙيئي  خير  آهي.“  هيترو  وقت  جو  مون  سوچيو  پئي  ته  هاڻ  واپسيءَ  جي  ٽرين  ڪهڙي  پليٽ  فارم  تان  ۽  ڪڏهن  ويندي،  سو  هاڻ  يڪدم  پنهنجي  منهن  تي  سڪون  جا  تاثر  آڻي  ڪمپوزڊ  قسم  جو  ماڻهو  ٿي  ويس. ”آئون  موتوڪو  آهيان.  منهنجو  انگريزي  نالو  وينڊي  آهي  ۽  هيءَ  منهنجي  ساهيڙي آهي.“ ”توهان  سان  ملي  خوشي  ٿي“  مون  ساڻن  هٿ  ملائيندي  چيو  ۽  يڪدم  سمجهي  ويس  ته  هي  انگريزن  مان  ايڏو  متاثر  آهن  جو  انگريزي  ڊريس  سان  گڏ  انگريزي  نالا  به  رکيا  اٿن.  بهر  حال  مون  نٿي  سمجهيو  ته  ڪي  اهڙا  به  جپاني  آهن  جيڪي  پنهنجا  سٺا  ۽  سريلا  نالا  (جن  تي  ٻين  کي  هجي  يا  نه  پر  کين  وڏو  ناز  آهي)  ڇڏي  وينڊي  سينڊي  يا  ٽوگي  رکن.  ٽِوگي  ٻڌايو  ته  سندس  جپاني  نالو  مي  يو  ڪي  آهي.  دل  ۾  آيو  ته  چوانس  اهو  نالو  ته  واهه  جو  آهي،  پر  جڏهن  پاڻ  انگريزي  نالو  پسند  ڪريو  ويٺي  آهي  ته  جپاني  نالي  جي  ڇا  تعريف  ڪريانس. بهرحال  موتوڪو  (وينڊيءَ)  پنهنجي  ڪار  جي  چاٻي  ٽوگيءَ  کي  ڏني  ته  گاڏي  هلائي  ۽  پاڻ  ٻار  کي  کڻي  پوئين  سيٽ  تي  ٿي  ويٺي.  مون  کي  اڳيان  وهڻ  ڏنائون  جو  ٻن  دروازن  واري  ڪار  هئي  ۽  پٺيان  وهڻ  لاءِ  گڪو  ٿي،  سيٽ  پويان  گهڙڻ  مون  لاءِ  ناممڪن  هو.  سندن  گهر  اسٽيشن  کان  ست  اٺ  ميل  پري  هڪ  پهاڙيءَ  وٽ  ڏهاڪو  کن  ماڙين  جي  بلڊنگ  ۾  فلئٽ  هو.  اوريئو  شهر  جي  جهڙي  ريلوي  اسٽيشن  ڀوت  بنگلا  لڳي  ٿي.  ان  جي  ابتڙ هي  شهر  سهڻي  نظاري  وارو  آهي.  جبل  جي  قدمن  ۾  ٻه  چار  هاءِ  رائيز  بلڊنگون  هيون.  باقي  سڄي  ماٿري  پراڻي  زماني  جي  ڪاٺ  جي  ڪنڊائتن  گهرن  سان  ڀري  پئي  هئي.  انهن  گهرڙن  جي  وچ  وچ  ۾  ٻڌ  ڌرم  ۽  شنتو  ڌرم  جا  مندر  صاف  نمايان  نظر  اچي  رهيا  هئا.  چوڌاري  وڻن  ۽  خوبصورت  ٻوٽن  جي  ساوڪ  هئي. موتوڪو  جي  فلئٽ  واري  عمارت  هيٺان  ڪار  پارڪ  ڪري،  اسان  ڀر  واري  بلڊنگ  جي  ستين  ماڙ  تي  آياسين  جتي  سندن  ٽين  ساهيڙي  ساچيڪو  رهي  ٿي  ۽  جتي  سڀني  کي  اچڻو  هو.  ساچيڪو  جو  فلئٽ  جپان  جي  حساب  سان  تمام  وڏو  هو.  ٽي  وي  لائونج  ۽  ٻه  وڏا  ڪمرا  هئا.  هڪ  ۾  سمهڻ  لاءِ  فوتان  (جپاني  بسترا)  وڇايل  هئا  ۽  ٻئي  ڪمري  ۾  جپاني  تونئري  (جنهن  کي  تاتامي  سڏين)  وڇايل  هئي،  جنهن  مٿان  ڪيترائي  ساچيڪو  جي  ٻارن  جا  ننڍا  وڏا  رانديڪا  رکيل  هئا.  موتوڪو  گهڙڻ  سان  پنهنجي  پٽ  ”اخروٽ“  کي  ڪڇ  تان  لاهي  ان  ڪمري  ۾  ڇڏيو  ۽  هو  ساچيڪو  جي  اڳهين  اتي  موجود  پٽ  سان  کيڏڻ  ۾  لڳي  ويو.  موتوڪو  ٻڌايو  ته  سندس  ان  هڪ  سال  جي  پٽ  جو  نالو  ڪرومي  آهي  ۽  جپاني  لفظ  ڪرومي  جي  معنيٰ  اخروٽ  آهي.  جپان  ۾  ٻارن  جا  نالا  ميون  ۽  گلن  تي  به  آهن،  جيڪي  پاڻ  وٽ  پاڪستان  ۾  به  عام  آهن ٽوه،  انب،  اڪ،  ڦوٽو  وغيره.  اسان  جي  درٻيلي  جي  دوست  خالد  مخدوم  جي  ٻارن  جا  نالا  به  ڪشمش،  بادام،  اخروٽ،  ڊراءِ  فروٽ  تي  آهن. ”ساچيڪو  جو  انگريزي  نالو  ”جيسي“  آهي.“  ويهڻ  بعد  موتوڪو  ٻڌايو  ۽  جيسيءَ  هٿ  وڌائي  هڪ  دفعو  وري  کيڪاريو.  دل  ۾  سوچيم  ته  ڏاڍي  ڳالهه  ٿي.  هي  چار  ڄڻيون  نه  پر  اٺ  ٿيون،  جو  چار  جپاني  نالا  ياد  ڪرڻا  پيا  ۽  چار  انگريزي ۽  في  الحال  سندن  ذاتين  کي  ته  هڻ  کڏ  ۾،  جيڪي  پڻ  سندن  نالن  وانگر  اوتريون  ئي  اهم  ٿين  ٿيون.  موتوڪو  کان  پڇيم  ته  هوءَ  جيڪا  چوٿين  اڃا  پهتي  ناهي،  ان  جو  نالو  ڇا  آهي؟ ”انگريز  يا  جپاني؟“ ”ٻئي؟“ ”انگريزي  نالو  ڊيبي  اٿس  ۽جپاني  نائوڪو  اٿس“ ايتري  ۾  ڊيبي  صاحبه  به  اچي  وئي.  قد  ۾  ڊينڊي،  شڪل  ۾  روايتي  جپاني  باقي  نالو  اسڪاٽلينڊ  جي  ٿلهين  ڊگهين  انگريزياڻين  وارو،  جيڪي  پهلوان  اسڪاٽ  عورتون  اڪيلي  سر  ڍڳين  جو  کير  ڏُهن  ۽  رڍن  تان  اُن  ڪترين.  منهنجي  مٿين  جپاني  شاگردياڻين  جي  پڙهائي  جو  قصو  هاڻ  ٻئي  ڀيري  ئي  لکي  سگهجي  ٿو،  جو  مون  کي  به  هفتو  آرام  جي  ضرورت  آهي. 
23,http://www.thekawish.com/Articles1/Altaf%20Shaikh/2005/2005/17%20%20Apr%2005.htm,جپانين  ۽  چاڪيءَ  جي ڍڳن  ۾  ٿورڙو  فرق  آهي آچر 17 اپريل 2005ع جپانين  کي  غور  سان  ڏسو  ته  هنن  جا  ڪيترا  ڪم روبوٽ  وانگر  لڳندا.  صبح  جو  گهران  نڪري  فٽ  پاٿ  ڏئي  بس  اسٽاپ  تائين  پهچندا.  فٽ  پاٿ  تي  ڪنهن  جي  ڪا  شئي  ڪري  پوڻ  تي  هڪدم  بيهي  رهندا،  جيسين  هو  اها  کڻي  هلڻ  لاءِ  فٽ  پاٿ  خالي  ڪري.  ان  وقت  کڻي  ٽرئفڪ  نه  هجي  پر  فٽ  پاٿ  تان  قدم  هيٺ  لاهي  2  چار  وکون  ان  رستي  تان  نه  هلندا،  جيڪو  لارين  موٽرن  لاءِ  آهي.  بس  ۾  به  چڙهڻ  وقت  پٺيان  هليا  ويندا،  جيئن  ٻين  لاءِ  جاءِ  ٿئي.  اهڙي  طرح  سندن  ٻيا  سوين  ائڪشن  اسان  کي  جپانين  کان  ڌار  ٿا  ڪن.  اسان  ائين  ئي  پيا  هلنداسين  ۽  اهڙا  قاعدا  جن  جي  ڀڃڪڙي  ڏوهه  جو  ڪم  ناهي،  آرام  سان  پورا  ٿي  سگهي  ته  واهه  واهه  نه  ته  مڙئي  خير  آهي.  هنن  لاءِ  هڪڙا  ”پاڻ“  آهن  يعني  جپاني  ۽  ٻيا  مڙيئي  ”گائيجن“  جن  ۾  يورپي،  آفريڪي،  اسين  ايشين  مطلب  ته  سڀ  گرا  گنجا  اچي  وڃن  ٿا. رستي  هلندي  شل  نه  ڪنهن  جپانيءَ  کان-مرد  توڙي  عورت  کان،  ڪنهن  بس  اسٽاپ،  دڪان  يا  آفيس  وغيره  جو  ڏس  پڇو.  بس  (صاحب/صاحبه)  پريشان  ٿي  ويندا.  اسان  وٽ  يا  ٻين  ملڪن  ۾  ڪنهن  کي  معلوم  نه  هوندو  ته  چوندو  مون  کي  ڪهڙي  خبر،  يا  فضيلت  سان  جواب  ڏيندو  ته  به  وڌ  ۾  وڌ  چوندو  ”آئي  ائم  ساري مون  کي  خبر  ناهي  يا  آئون  پڻ  هتي  نئون  آهيان.“ پر  جپانيءَ  کي  ڀلي  خبر  نه  هجي،  ڀلي  نئون  هجي،  هو  توهانجي  مشڪل  آسان  ڪرڻ  لاءِ  پيو  زور  لڳائيندو.  هيڏانهن  ڊوڙي  هوڏانهن  ڊوڙندو،  ٻين  کان  پڇندو،  ايتريقدر  جو  توهان  بيزار  ٿي  پوندا  ته  توهان  اجايو  کانئس  ڏس  پڇيو  هاڻ  رڳو  جان  ڇڏي.  کيس  پريشانيءَ  جي  حالت  ۾  ڏسي  توهان  کي  هن  تي  قياس  پيو  ايندو،  پر  جيئن  ته  هن  جي  دماغ  ۾  اها  ڳالهه آهي  ته  ڪنهن  جي  پڇڻ  تي  هن  کي  دڳ  لائڻو  آهي  ته  اهو  فرض  ۾  شامل  ٿيو  وڃي. صبح  جي  وقت  دڪاندار  مرد  توڙي  عورتون،  پنهنجي  دڪان  جو  شٽر  مٿي  ڪري  پهرين  دڪان  اڳيان  فوٽ  پاٿ  کي  ٻهاري  ڏئي  ڪچرو  کڻي  پوءِ  دڪان  کي  صاف  ڪنديون  (اسان  وٽ  پهرين  دڪان  کي  ٻهاري  ڏئي  صاف  ڪري  ڪچرو  کڻي  پوءِ  دڪان  جي  اڳيان  واري  رستي  کي  صاف  ڪرڻ  بدران  ان  جي  مٿان  دڪان  وارو  ڪچرو  اڇلائي  وڌيڪ  گندو  ڪن)  بهرحال  هتي  جي  ماڻهن  ۾  رستي  صاف  ڪرڻ  جي  اهڙي  عادت  آهي  جو  اهو  صاف  هوندو  ته  به  پيا  ٻهاري  ڏيندا.  ڇو  جو  هنن  جي  دماغ  ۾  اهو  ئي  طريقو  ڀريل  آهي،  جيڪو  هنن  جي  دماغ  لاءِ  قابل  قبول  آهي.  هتي  جپان  ۾  ان  ڳالهه  کي  ”شِڪاتا“  سڏجي  ٿو.  يعني  ڪنهن  به  شئي  کي  ڪرڻ  جو  مڃيل  طريقو.  ڊڪشنريءَ  مطابق  جپاني  لفظ  شڪاتا  جي  معنيٰ  آهي ۽  جپان  ۾  شڪاتا  جي  رول  کي  وڏي  اهميت  ڏني  وڃي  ٿي.  شڪاتا  جو  هڪ  فائدو  آهي  ته  ماڻهن  کي  ڪو  به  ڪم  ڪرڻ  جو  هر  دفعي  نئون  نئون  طريقو  ڳولڻو  نٿو  پوي.  هڪ  طريقو  سڀني  جي  ذهن  ۾  رهي  ٿو  ۽  پوءِ  ڪو  ڪم  هڪ  کان  وڌيڪ  ماڻهو  ڪن  ٿا  تڏهن  به  آرام  سان  ٿيو  وڃي  جو  هر  هڪ  کي  خبر  آهي  ته  ڇا  ڪرڻ  کپي  يا  اڳيون  ڪهڙي  توقع  رکي  ٿو. شڪاتا  جو  نقصان  اهو  آهي  ته  ڪو  اهڙو  نئون  ڪم  نڪريو  پوي  جنهن  جي  ڪرڻ  جو  طريقو  پهرين  کان  مقرر  ٿيل  نه  آهي  ته  پوءِ  هي  جپاني  همراهه  منجهيو  پون  ته  ڇا  ڪرڻ  کپي؟  هتي  جي  سوسائٽي  ۾  اها  تخليقي  صلاحيت  نه  آهي  جو  هي  فقط  روبوٽ  وانگر  ڪم  ڪن  ٿا.  بقول  هتي  جي  هڪ  انگريز پروفيسر  جي هڪ  اسان  جهڙو  ڌاريو  ماڻهو  جڏهن  هتي  اچي  ٿو  ته  هن  کي  هر  ڪم  ڪرڻ  جا  پنهنجا  طريقا  ٿين  ٿا.  هو  هتي  جي  جپاني  طريقن  کان  اڻ  واقف  ئي  هجي  ٿو. مون  کي  شروع  جي  ڏينهن  جو  هڪ  مثال  ياد  ٿو  اچي  جڏهن  آئون  ٽوڪيو  آيو  هوس.  اسانجي  جهاز  جي  انجڻ  ”سلرز“  جپان  جي  هڪ  ٻئي  بنهه  ننڍڙي  شهر  ”آيوئي“  ۾  ٺهي  هئي.  جپانين  کي  جهازن  جي  ان  انجڻ  (سلزر)  ٺاهڻ  جي  سئٽزرلئنڊ  وارن  هاڻ  اجازت  ڏني  هئي  نه  ته  اها  انجڻ  پولينڊ،  اسپين  ۽  يوگوسلاويا  ۾  ڪافي  سالن  کان  ٺهي  رهي  هئي  ۽  منهنجو  فقط  انهن  ملڪن  جي  انجڻ  وارن  جهاز  کي  هلائڻ  ٿيو  هو.  جپانين  مون  کي  ”آيوئي“  واري  فئڪٽري  ڏسڻ  لاءِ  چيو،  جيئن  آئون  سندن  ڪم  ڏسي  سگهان.  اتي  پهرين  ڏينهن  منجهند  جي  ماني  فئڪٽريءَ  جي  ماڻهن  سان  کائڻ  دوران  هي  واقعو  درپيش  آيو.  اتي  جي  ميس  جي  خذمتگار  عورت  مانيءَ  بعد  ٿانوَ  کڻي  سڀني  اڳيان  فروٽ  ۾  ڪينو  جهڙو  سنگتڙو  رکيو،  جنهن  کي  کائڻ  لاءِ  جڏهن  اسين  سڀ  ان  جون  کلون  لاهڻ  لڳاسين  ته  اوچتو  ئي  اوچتو  مون  کي  محسوس  ٿيو  ته  منهنجا  ڪليگ  ٽيڏي  اک  سان  مون  کي  غور  سان  ڏسي  رهيا  هئا.  پهرين  مون  کي  سمجهه  ۾  نه  آيو  ته  ڇو.  هو  به  هٿ  سان  ڇلي  رهيا  هئا  ۽  آئون  به  ائين  ڪري  رهيو  هوس.  ڪپ  يا  پليٽ  به  ڪنهن  جي  اڳيان  نه  هئي  جو  منهنجا  جپاني  چون  ته  هي  بي  افعالو  ڪپ  سان  ڇلڻ  يا  اڌ  ڪرڻ  بدران  هٿ  سان  ڇلي  رهيو  آهي. ايتري  ۾  خذمتگار  عورت  نئون  سنگترو  کڻي  منهنجي  ٽپائي  وٽ  آئي  ۽  منهنجي  لاءِ  اهو  سنگتڙو  آهستي  آهستي  ڪري  ائين  ڇلڻ  لڳي  جيئن  کل  ٽڪرا  ٽڪرا  نه  ٿئي.  هن  هڪ  پيس  ۾  کل  کي  لاهي  ان  کي  ٽپائيءَ  تي  رومال  وانگر  رکيو  ۽  مون  کي  سنگتڙي  جو  وات  مان  ٻاهر  ڪڍيل  ٻج  ۽  گودي  جو  ڦوڳ  ان  تي  رکڻ  لاءِ  اشارو  ڪيو.  مون  چوڌاري  پنهنجن  ساٿين  ڏي  نظر  ڪئي  ۽  مون  کي  سمجهه  ۾  اچي  ويو  ته  جنهن  وقت  آئون  سنگتڙي  تان  ٽڪرا  ٽڪرا  ڪري  کلون  لاهي  رهيو  هوس  ته  ٻيا  مڙئي  هڪ  پيس  ۾  کل  لاهي  رومال  يا  ٽري  جي  ڪم  لاءِ  رکي  رهيا  هئا.  کائي  اٿڻ  مهل  هر  ڪو  پنهنجي  رومال  جهڙي  کل  ٻجن  ۽ ڪيل  گودي  جي  چوڌاري  ويڙهي  ڪچري  جي  دٻي  ۾  اڇلائيندو  ويو.  پويان  نظر  ڪيم  ته  سڀني  جون  ٽپائيون  (ننڍڙا  ٽيبل)  اهڙا  صاف  هئا  جهڙا  اچڻ  مهل. آئون  دل  ۾  اهو  ئي  سوچڻ  لڳس  ته  اها  ڪيڏي  ته  معمولي  ڳالهه  آهي  پر  ان  قسم  جون  معمولي  ڳالهيون  اسان  ڌارين  کي  هنن  جپانين  کان  ڌار  ڪن  ٿيون.  هنن  وٽ  جيڪي  روز  مره  جي  زندگيءَ  ۾  ڳالهيون  درپيش  اچن  ٿيون.  انهن  کي  ڪرڻ  جو  هنن  وٽ  هڪ  خاص  مقرر  طريقو آهي.  جنهن  کي  هو وانگر  سر  انجام  ڏين  ٿا.  ڪنهن  به  قسم  جي  ڦير  ڦار  هنن  کي  منجهايو  رکي  يا  مقرر  روٽين  يا  روزمره  شين  کان  علاوه  ڪا  نئين  شئي  سامهون  اچڻ  تي  هو  يڪدم ٿيو  وڃن.  هو  فئڪٽري  ۾  اسيمبلي  ورڪ  ڪندڙ  ڇوڪرين  وانگر  پنهنجو  مقرر  ٿيل  ڪم  فرسٽ  ڪلاس  نموني  سان  ڪندا  رهن  ٿا.  بقول  اسانجي  هڪ  سنڌي  دوست  اقبال  ترڪ  جي  جيڪو  هتي  جيتوڻيڪ  ڪجهه  ڏينهن  لاءِ  آيو  هو  پر  ماڻهن  کي  پرکڻ  ۾  هوشيار  ۽  ڳالهائڻ  ۾  کرو  هجڻ  ڪري  جپانين  جي  ”شڪاتا“  واري  ڳالهه  نوٽ  ڪري  چيو ”يار  هنن  جپانين  ۽  چاڪين  جي  ڍڳن  ۾  ڪو  ٿورڙو  ئي  فرق  آهي.“ 
24,http://www.thekawish.com/Articles1/Altaf%20Shaikh/2005/2005/21%20Dec%2005.htm,اڀرندڙ  سج  جي  ديس  ۾قبرستان  ۽  اُس  جو  مسئلو سومر 21 ڊسمبر 2005ع جپان  ۾  رهندڙ  جپاني  مسلمانن  ۽  ڌارين  ملڪن  جي  رهندڙ  مسلمانن  لاءِ  سڀ  کان  وڏو  مسئلو  قبرستان  جو  آهي.  اهو  ملڪ  جتي  رهائش  ۽  پوک  لاءِ  ڌرتي  فقط  پنڌرهن  سيڪڙو  آهي  ۽  باقي  پنجاسي  سيڪڙو  جبل  آهي.  جتي  جي  آدمشماري  تمام  گهڻي  آهي  ۽  رهائش  جي  زمين  دنيا  ۾  مهانگي  ترين  آهي  ۽  جتي  زمين  ايڪڙن  يا  جريبن  ۾  وڪامڻ  بدران  فوٽن  ۾  وڪامي  ٿي،  اُتي  2  گز  زمين  جا  دفن  لاءِ  ملڻ  تمام  ڏکيو  آهي.  جپاني  قانون  مطابق،  جپاني  ماڻهوءَ  جي  مرڻ  تي  هن  جي  لاش  کي  ساڙڻ  تمام  ضروري  آهي  ۽  ڪيترا  اهڙا  علائقا  آهن،  جتي  مسلمانن  لاءِ  قبرستان  نه  آهي،  اُتي  جپاني،  مسلمانن  جي  لاشن  کي  به  ساڙڻ  جو  رکي  رکي  اطلاع  ملندو  رهي  ٿو.  اڄ  کان  ٽيهارو  سال  کن  اڳ  جپان  جي  هڪ  شهر  اين  زان  ۾  سعودي  حڪومت  قبرستان  لاءِ  زمين  ڀور  خريد  ڪري  جپان  مسلم  ائسوسيئيشن  جي  حوالي  ڪيو  هو.  انهن  ڏينهن  ۾  اسان  جهاز  کي  وٺي  جپان  جي  مختلف  بندرگاهن  ۾  ايندا  هئاسين  ۽  جپان  ۾  جپاني  توڙي  ڌاريا  مسلمان  ايترا  نه  هئا.  بهرحال  اسان  ان  قسم  جون  خبرون  هتان  جپان  مان  نڪرندڙ  انگريزي  اخبارن  ۾  پڙهي  خوش  ٿيندا  هئاسين.  ان  مٿئين  موقعي  تي  ان  شهر  جي  ميئر  سعودي  عرب  جي  سفير  جو  آڌر  ڀاءُ  ڪندي  خوشيءَ  جو  اظهار  ڪيو  هو  ته  هن  جو  شهر  ان  حوالي  سان  هڪ  بين  الاقوامي  حيثيت  اختيار  ڪري  ورتي  آهي  جو  هاڻ  هتي  دنيا  جي  مختلف  ملڪن  ۽  قومن  جا  ماڻهو  پنهنجي  آخري  آرامگاهه  لاءِ  ايندا.  هن  ان  موقعي  تي  هر  قسم  جي  سهولت  ڏيڻ  جو  اعلان  ڪيو  هو  ۽  هينئر  به  اُتي  هر  جپاني  ۽  غير  جپاني  مسلمان  جي  دفنائڻ  جي،  شهر  جي  ميونسپالٽيءَ  طرفان  اجازت  آهي،  جيڪا  ڪوبي  شهر  ۾  نه  آهي،  جتي  مسلمانن  جو  ٻيو  قبرستان  آهي.  ڪوبي  واري  قبرستان  ۾  فقط  ڪوبي  شهر  ۽  ان  جي  ٻهراڙيءَ  واري  علائقي  ۾  رهندڙ  ڌارين  قومن  جي  رهاڪن  جي  لاشن  کي  دفنائڻ  جي  اجازت  آهي.  باقي  ڪنهن  به  جپاني  مسلمان  (توڙي  کڻي  هو  ڪوبي  شهر  جو  رهاڪو  هجي)  ۽  ٻين  شهرن  جي  مسلمان  رهاڪن  کي  ڪوبي  واري  قبرستان  ۾  دفن  ڪرڻ  جي  موڪل  نه  آهي.  ان  جو  هڪ  سبب  اهو  به  آهي  ته  حڪومت  طرفان  ڪوبي  جي  هن  قبرستان  لاءِ  مليل  زمين  تمام  ٿوري  آهي،  جيڪا  پڻ  هاڻ  ختم  ٿيندي  وڃي  جو  ڪوبي  ۾  وڏي  مسجد  هجڻ  ڪري  ڌارين  ملڪن  جا  مسلمان  هتي  گهڻا  رهن  ٿا.  هتي  جا  مسلمان  وڌيڪ  زمين  خريد  ڪرڻ  لاءِ  تيار  آهن،  پر  ان  زمين  کي  قبرستان  لاءِ  استعمال  ڪرڻ  جي  اجازت  حاصل  ڪرڻ  ۾  ڪافي  ڏکيائي  پيش  اچي  رهي  آهي. مٿي  ذڪر  ڪيل  شهر  ڪوبي  ۽  ان  جي  مسجد  تان  ياد  آيو  ته  ڪجهه  سال  اڳ  هتي  جي  رهندڙ  مسلمانن  کي  ڪافي  بيچيني  پيدا  ٿي  پئي  هئي،  جڏهن  مسجد  جي  اڳيان  (اولهه  ۾)  هڪ  نو  ماڙ  عمارت  ٺهڻ  شروع  ٿي  هئي.  انهن  ڏينهن  ۾  آئون  هتي  جپان  ۾  نه  هوس،  پر  دنيا  جي  مختلف  اخبارن  ۽  رسالن  ۾  ان  بابت  خبرون  پڙهندو  رهيس  ته  ڪوبي  ۾  رهندڙ  مسلمانن  کي  ان  ڳالهه  تي  اعتراض  اهي  ته  ”ايڏي  وڏي  عمارت  مسجد  جي  اولهه  پاسي  ڇو  ٺهي  رهي  آهي.“  اها  خبر  پڙهي  جپان  جي  حالتن  کان  اڻ  واقف  دنيا  جي  ڪيترن  ماڻهن  کي  تعجب  لڳو  هوندو  ته  هي  مسلمان  ڪهڙي  قسم  جا  آهن،  جو  مسجد  جي  اولهه  ۾  (جنهن  طرف  منهن  ڪري  جپان  جا  مسلمان  نماز  پڙهن  ٿا)  ٻئي  کي  اوچي  عمارت  ٺاهڻ  لاءِ  ڇو  ٿا  جهلين؟  ويتر  ڪجهه  اسلام  دشمن  ۽  تعصب  رکندڙ  اخباري  نمائندن  هن  قسم  جون  خبرون  ڏئي  دنيا  کي  مسلمانن  خلاف  غلط  تاثر  قائم  ڪرڻ  لاءِ  تقويت  بخشڻ  جي  ڪوشش  ڪئي  ته  مسلمانن  کي  هن  نئين  ٺهندڙ  گهڻ  ماڙ  عمارت  تي  ان  ڪري  اعتراض  آهي  ته  هن  عمارت  ٺهڻ  سان  مڪي  کان  ايندڙ  نُور  جا  ڪرڻا  مسجد  تائين  پهچي  نه  سگهندا. جيتوڻيڪ  جپان  جا  رهاڪو  توڙي  اهي  ڌاريا  جيڪي  جپان  ۾  گهڻو  وقت  رهي  ويا  آهن،  اهي  چڱي  طرح  سمجهن  ٿا  ته  مسجد  وارن  جا  اعتراص  جائز  آهن  ۽  هو  مسجد  اڳيان  وڏي  عمارت  ٺهڻ  ڪري  سج  جي  روشنيءَ  جي  نه  اچڻ  جي  ڳالهه  ٿا  ڪن،  جنهن  کي  تعصبي  ميڊيا  وارا  مروڙي  سروڙي  غلط  ڳالهه  ٿا  لکن.  بهرحال  جپان  کان  ٻاهر  رهندڙن  لاءِ  هتي  ڪجهه  معلوماتي  ڳالهيون  لکي  رهيو  آهيان،  جن  جي  پس  منظر  ۾  هو  صحيح  ڳالهه  تائين  پهچي  سگهن  ٿا. جيئن  پاڪستان  مڪي  جي  اوڀر  ۾  آهي  ۽  اسان  پاڪستان  جا  ماڻهو  اولهه  ڏي  منهن  ڪري  نماز  پڙهون  ٿا،  اهڙي  طرح  جپان  به  مشرق  ۾  آهي  ۽  هتان  به  اولهه  طرف  منهن  ڪري  نماز  پڙهي  وڃي  ٿي.  يعني  جپان  کان  قبلي  جو  رُخ  اولهه  ڏي  آهي.  ان  کان  علاوه  جپان  ۾  سج  جي  روشني  به  اولهه  طرف  کان  گهڻي  اچي  ٿي  ۽  اهڙا  گهر  جن  جون  دريون  اولهه  ڏي  کُلن  ٿيون،  انهن  جا  اگهه  توڙي  مسواڙون  وڏيون  ٿين  ٿيون.  جپان  کي  ”اڀرندڙ  سج  جي  ڌرتي“  سڏيو  وڃي  ٿو  ۽  حقيقت  به  اها  آهي  ته  دنيا  ۾  نئين  سج  جي  روشني  پهرين  جپان  ۾  پهچي  ٿي.  هن  ملڪ  جي  جهنڊي  جو  نشان  به  سفيد  پس  منظر  ۾  ڳاڙهي  رنگ  جو  سج  آهي.  هتي  جي  ڪجهه  مذهبن  ۾  سج  جي  پوڄا  به  شامل  آهي.  ايتري  قدر  جو  فيوجي  جبل  جي  چوٽيءَ  تي  وڃڻ  وارا  به  ڪوشش  ڪري  رات  جو  ويندا،  جيئن  فجر  تائين  پهچي  نئين  سج  جو  ديدار  ڪري  سگهن  ۽  جيڪا  ڳالهه  هنن  جي  عبادت  ۾  شامل  آهي.  گهڻن  جپانين  جو  اهو  خيال  آهي  ته  اهي  گهر  جيڪي  اهڙي  طرح  ٺهيل  آهن  جو  سج  جي  روشني  نٿي  پهچي  يا  گهٽ  ٿي  پهچي  ته  انهن  گهرن  ۾  جيتن  جڻين  جي  ويجهه  ٿئي  ٿي.  ۽  انهن  جيتن  جڻين  ۽  جراثيمن  جي  پيدا  ٿيڻ  سبب  انهن  اونداهن  گهرن  جا  رهاڪو  مختلف  قسمن  جي  بيمارين  جا  شڪار  ٿين  ٿا.  ان  ڪري  جپان  ۾  اهڙن  گهرن  جون  مسواڙون  تمام  گهڻيون  ٿين  جن  ۾  گهڻو  وقت  اُس  رهي  ٿي. هونئن  ته  سج  اوڀر  کان  اڀري  اولهه  ۾  وڃي  لهي  ٿو  ۽  اوڀر  پاسي  وارين  درين  مان  به  سج  جي  روشني  اچي  ٿي،  پر  صبح  جي  پهر  ايندڙ  ان  روشنيءَ  ۾  اهو  تاءُ  نٿو  رهي،  جيڪو  شام  جي  سج  ۾  رهي  ٿو  ۽  اولهه  کان  ايندڙ  شام  جي  پهر  واري  روشني  گهڻي  دير  پڻ  رهي  ٿي.  ٻي  ڳالهه  ته  جپان  جي  روايتن  موجب  نئين  عمارت  ٺهرائيندڙ  کي  عمارت  شروع  ڪرڻ  کان  اڳ  ان  ڳالهه  جو  خيال  رکڻو  پوي  ٿو  ته  سندس  عمارت  ٺهڻ  تي  ڀر  واريءَ  عمارت  وارا  سج  جي  روشنيءَ  کان  محروم  ته  نه  ٿي  ويندا.  اهڙيءَ  حالت  ۾  حڪومت  طرفان  نئين  ٺهندڙ  عمارت  جو  ڪم  روڪيو  ويندو  آهي  ۽  هتي  مسجد  جي  اڳيان  هڪ  گهڻ  ماڙ  عمارت  ٺهڻ  ڪري  مسجد  ۾  سج  جي  روشني  نٿي  آئي  ۽  ان  ڳالهه  لاءِ  مسجد  وارن  حڪومت  ۽  عمارت  وارن  جو  ڌيان  ان  طرف  ڇڪائڻ  چاهيو  ٿي  ۽  کين  اهو  چوڻ  چاهيو  ٿي  ته  هو  پنهنجي  عمارت  مسجد  کان  پنج  کن  ميٽر  پري  ڪري  ٺاهين.  جيئن  اها  عمارت  سج  جي  روشنيءَ  کي  آڏي  ٿي  نه  بيهي  ۽  ڏٺو  وڃي  ته  اها  هڪ  عام  ۽  روزمره  جي  ڳالهين  مان  هڪ  آهي.  پر  جپان  ۽  ڌارين  ملڪن  جي  ڪجهه  اخبارن  ان  کي  غلط  رنگ  ڏئي  خبرون  ڏنيون. جيتوڻيڪ  هر  شهريءَ  وانگر  مسجد  وارن  به  اهو  ئي  چاهيو  ته  اها  عمارت  سج  جي  روشنيءَ  جي  آڏو  نه  ٿئي،  جنهن  لاءِ  هنن  عمارت  جي  مالڪن  کي  اها  عمارت  مسجد  کان  پنج  ميٽر  پري  ڪري  ٺاهڻ  لاءِ  عرض  ڪيو  ۽  اهو  پڻ  ته  اها  عمارت  پلان  مطابق  نو  ماڙ  بدران  پنج  ماڙ  ٺاهين،  جيئن  روشنيءَ  جو  لنگهه  برقرار  رهي  سگهي.  ڏٺو  وڃي  ته  اهو  اڻ  لکيل  قانون  اسان  وٽ  به  آهي  ۽  ويندي  ڳوٺن  ۾  به  هڪ  ماڙ  ٺاهڻ  وقت  به  اُتر  ۽  اولهه  وارن  گهرن  جو  خيال  رکيو  وڃي  ٿو  ۽  انهن  کان  اخلاقي  طرح  اجازت  ورتي  وڃي  ٿي  جو  اسان  وٽ  هند،  سنڌ،  پنجاب  ۾  ڏکڻ  واري  طرف  کي  وڏي  اهميت  آهي،  جو  اونهاري  ۾  اسان  کي  ڏکڻ  جي  هوائن  جي  ضرورت  پوي  ٿي.  سنڌ  ۾  توهان  کي  ڪو  به  اهڙو  گهر  نظر  نه  ايندو،  جنهنجو  اڱڻ  اُتر  ۾  هجي.  اڱڻ  اتر  ۾  هجڻ  معنيٰ  اونهاري  ۾  هوا  روڪي  وڌيڪ  گرمي  پيدا  ڪرڻ  ۽  سياري  ۾  اتر  کليل  رکي  وڌيڪ  ٿڌ  پيدا  ڪرڻ.  اهڙي  طرح  اسان  وٽ  سنڌ  ۾  هر  ڪو  چاهي  ٿو  ته  هن  جي  گهر  ۾  صبح  پهر  واري  اُس  اچي  جو  منجهند  بعد  اسان  وٽ  اُس  ۾  تمام  گهڻي  تپش  ٿئي  ٿي.  اهي  ملڪ  جن  ۾  هوا  جو  رخ  ڏينهن  ۾  ڏهه  دفعا  بدلبو  رهي  ٿو  ۽  اونهاري  توڙي  سياري  ۾  ساڳيو  حال  آهي،  اُتي  اهڙين  ڳالهين  جو  ڪنهن  کي  به  فڪر  نٿو  رهي  ۽  ڪو  به  اسان  وانگر  ”ويسٽ  اوپن“  جي  ڳالهه  نٿو  ڪري.  ملائيشيا،  انڊونيشيا،  سنگاپور  ۽  يورپ  جا  ڪيترائي  ملڪ  اهڙا  آهن  جن  ۾  ڀلي  ڪو  ڪنهن  جي  گهر  اڳيان  وڏي  عمارت  ٺهرائي  يا  پويان،  ٻارهوئي  ٿڌڪار  لڳي  پئي  آهي،  ٻارهوئي  جهڙ  ڦڙ  لڳو  پيو  آهي.  سئيڊن،  ڊئنمارڪ،  فنلئنڊ  ۾  ته  ڪو  سڄي  سال  ۾  هڪ  دفعو  به  پنهنجي  ڪمري  جي  دري  نٿو  کولي.  بسن  ۾  شيشن  جون  دريون  ٿين،  پر  هميشه  لاءِ  بند  ٿين.  هر  ڪو  سياري  ۾  هيٽر،  اونهاري  ۾  ڪولر  هلايو  ويٺو  آهي. 
25,http://www.thekawish.com/Articles1/Altaf%20Shaikh/2005/2005/03%20Dec%2005.htm,"انڊَيا  جو  ٻيون  سفر ڇنڇر 03 ڊسمبر 2005ع اسان  جي  پاڙيسري  ملڪ  انڊيا  جو  هي  منهنجو  پهريون  سفر  به  چئي  سگهجي  ٿو،  ته  ٻيو  به.  ڇاڪاڻ  ته  هن  کان  اڳ  به  منهنجو  انڊيا  وڃڻ  ٿيو  آهي.  اهو  سال  1960ع  هو،  جڏهن  اسين  ڪئڊٽ  ڪاليج  پيٽارو  جا  سي اسڪائوٽ  چٽگانگ  ۾  اسڪائوٽ  جهمبوري  اٽينڊ  ڪرڻ  لاءِ  نڪتا  هئاسين.  بس  ذريعي  پيٽارو  کان  ڪراچي  پهتاسين.  تڏهن  نوري  آباد  وارو  سپر  هاءِ  وي  نه  ٺهيو  هو،  سو  ٺٽي  پاسي  کان  آياسين.  ڪراچيءَ  جا  به  ڪجهه  اسان  سان  شامل  ٿيا  ۽  ريل  ذريعي  لاهور  پهتاسين،  جتان  پوءِ  بارڊر  ٽپي  امرتسر  آياسين.  امرتسر  شايد  ڏينهن  ٻه  رهي،  پوءِ  ريل  ذريعي  ڪلڪتي  آياسين.  رستي  تي  ٻن  ٽن  شهرن  ۾  ترسياسين،  جن  مان  آگرو،  لکنئو  ۽  دهلي  هن  وقت  ياد  اٿم،  جو  انهن  شهرن  جي  تاريخي  جاين  اڳيان  نڪتل  منهنجا  ۽  منهنجي  ڳوٺائي  نجم  انصاريءَ  جا  فوٽو  اڃا  تائين  پيل  آهن.  لاڙڪاڻي  جي  مشهور  وڪيل  ۽  سفير  عبدالفتاح  ميمڻ  جو  پٽ  مرحوم  علي  رضا  ۽  ميرپورخاص  جو  خالد  لطيف  پڻ  ان  گروپ  ۾  شامل  هئا  ۽  منهنجا  ڪلاس  ميٽ  هئا.  ڪلڪتي  ۾  ڏينهن  ٻه  رهڻ  بعد  وري  ريل  ذريعي  ڍاڪا  آياسين،  جتان  پوءِ  نارائڻ  گنج  مان  اسٽيمر  ذريعي  سڄي  ڏينهن  جي  سفر  بعد  چٽگانگ  آياسين.  واپسيءَ  تي  انڊيا  جي  هڪ  ٻن  شهرن  مان  ٿيندا  ڪراچيءَ  موٽياسين. جهازي  نوڪريءَ  دوران  اسان  جي  ڪمپنيءَ  جا  جهاز  بمبئي،  مدراس،  گوا  ۽  ڪلڪتي  جهڙا  انڊيا  جا  وڏا  بندرگاهه  توڙي  رتناگيري،  ڪروار  ۽  چنائي  جهڙا  ننڍا  بندرگاهه  ڇهندا  رهيا  ۽  منهنجا  ٻيا  ڪلاس  ميٽ  ۽  دوست  جهازي  انڊيا  جي  مٿين  بندر  گاهن  جا  ڪيترائي  چڪر  هڻندا  رهيا.  پر  اتفاق  هو،  ته  جنهن  جهاز  تي  منهنجي  بدلي  ٿيندي  هئي،  ان  جو  انڊيا  وڃڻ  جو  پروگرام  نه  ٺهندو  هو.  1971ع  واري  جنگ  کان  ڪجهه  هفتا  اڳ  اسان  جي  جهاز  جو  پروگرام  بمبئي  ۽  مدراس  ڏي  ٿيو.  پر  اڃا  اسين  بنگلاديش  جي  بندرگاهه  چٽگانگ  ۾  هئاسين،  ته  لڙائي  شروع  ٿي  وئي 
		-  ۽  نه  فقط  شروع  ٿي  وئي،  پر  کڻي  چئجي  ته  ويجهي  اسلامي  تاريخ  جي  بري  طرح  هارايل  جنگ  ثابت  ٿي.  پاڪستان  ريڊيو  غلط  ڳالهيون  ٻڌائي،  پنهنجن  کي  ئي  منجهائيندو  رهيو.  آخر  ۾  اسان  جا  جيڪي  انڊيا  جي  بندرگاهن  ۾  جهاز  هئا،  سي  ته  ڦاسي  پيا،  پر  چٽگانگ  ۽  چالنا  جهڙن  پنهنجي  ملڪن  جي  بندرگاهن  ۾  بيٺل  جهازن  مان  به  ڪن  تي  انڊيا  قبضو  ڪري،  ان  تي  سوار  جهاز  هلائيندڙن  ۽  مسافرن  کي  قيدي  ڪري  رکيو،  جيڪي  هندستان  جي  جيلن جي  ٻه  سال  هوا  کائيندا  رهيا. جنگ  جهيڙا،  امن  خوشيون،  زندگين  جو  ڪاروبار  هلندو  رهي  ٿو.  هڪ  ئي  گهر  ۾  رهندڙ  ٻن  ڀائرن  جي  وچ  ۾  ڪڏهن  ڪڏهن  ٽڪراءُ  ٿيو  پوي.  هيڏين  جنگين  لڙائين  هوندي  به  هڪ  ڳالهه  مون  نوٽ  ڪئي،  ته  ٻاهر  جي  دنيا  ۾  پهرين  به  ۽  هاڻي  به  هڪ  عام  انڊين  ۽  هڪ  عام  پاڪستاني،  پوءِ  چاهي  اهو  هندو  هجي،  مسلمان،  سک  يا  عيسائي،  پاڻ  کي  هڪ  ٻئي  جي  ويجهو  ۽  پنهنجو  ٿو  سمجهي.  شايد  ان  ڪري  جو  مذهب  الڳ  هجڻ  باوجود،  اسان  جي  ڌرتي،  ڪلچر،  ثقافت،  غميون،  خوشيون،  کاڌ  خوراڪ،  پوشاڪ،  ريتون،  رسمون،  راڳ،  مرثيا  ۽  ڀڄن  ساڳيا  آهن.  اسان  ساڳي  تاريخ  جو  حصو  آهيون.  تاج  محل  ۽  جامع  مسجد  کڻي  انڊيا  جي  شهر  آگري  ۽  دهليءَ  ۾  هجن،  پر  اسان  به  ان  کي  پنهنجو  سمجهون  ٿا  ۽  اسان  سيڙجي  اجمير  حضرت  معين  الدين  چشتي  ۽  دهليءَ  ۾  خواجا  نظام  الدين  اولياءَ  جي  درگاهن  تي  وڃون  ٿا.  انڊيا  جا  سک  حسن  ابدال  اچن  ٿا.  احمد  آباد،  بڙودا  جا  سنڌي  پنهنجي  پراڻي  ڀومي  سنڌ  ۾  اچي  آسيس  محسوس  ڪن  ٿا. بهرحال  منهنجو  هندستان  جو  پهريون  ۽  مختصر  سفر  اڄ  کان  پنجيتاليهه  سال  اڳ  جو  هو.  ان  بعد  ڪجهه  سالن  بعد  جڏهن  مئرين  انجنيئر  جي  حيثيت  سان  پاڻيءَ  جي  جهازن  تي  نوڪري  شروع  ڪيم،  ته  جتي  يورپ،  آمريڪا  ۽  ٻين  ڏورانهن  ڏيهن  ڏي  وڃڻ  جو  شوق  ۽  ايڊوينچر  جو  مزو  هو،  اتي  هندستان  جي  بندرگاهن  تي  وڃڻ  جو  به  پنهنجو  چارم  هو.  ڪٿي  مهيني  کن  جي  سامونڊي  لوڏن  ۽  طوفانن  بعد  لنڊن،  ڪوپن  هيگن،  اسٽاڪ  هوم  جهڙن  مهانگن  ملڪن  ۾  پهچي  سرد  هوائن  ۾  سٽجڻ  ۽  ڪٿي  فقط  ٻن  ڏينهن  جي  سفر  بعد  بمبئي  ۽  چئن  ڏينهن  ۾  ڪلڪتي  پهچڻ،  جتي  پنهنجي  ملڪ  جهڙي  سستائي  ۽  ڪلچر  هو.  جتي  انهن  ڏينهن  جي  دل  پسند  وندر  انڊين  فلمون  هيون،  تاريخي  جايون  هيون.  تاريخ  جهڙا  ڪتاب  جن  کي  اسڪولي  ڏينهن  ۾  ڪڏهن  به  پڙهڻ  ۾  مزو  نه  آيو،  سي  ڊگهن  سامونڊي  سفرن  ۾  پڙهڻ  بعد  تاريخي  جاين  ۾  دلچسپي  پيدا  ٿي.  ان  معاملي  ۾  هندستان  کان  وڌيڪ  ٻيو  ڪو  ملڪ  ناهي. چاليهه  سال  کن  سامونڊي  نوڪريءَ  سان  واسطو  هوندي  به  انڊيا  وڃڻ  نه  ٿيو  ۽  هاڻ  سٺ  سالن  جي  عمر  کي  پهچي،  جهاز  ۽  سفر  ڇڏي  اچي  گهر  ڀيڙو  ٿيس،  ته  پاڙي  ۾  رهندڙ  منهنجي  پيٽارو  جي  دوست  نولراءِ  اوڏ  اچي  ٻڌايو  ته  سندس  پٽ  مڪيش  جيڪو  انگلينڊ  ۾  رهي  ٿو، سو  هڪ  انڊين  ڇوڪريءَ  سان  شادي  ڪري  رهيو  آهي،  جنهن  جو  مڱڻو  ڪراچيءَ  ۾  ٿيندو  ۽  شادي  هندستان  جي گجرات  صوبي  جي  شهر  بڙودا  ۾.  هتان  ڄڃ  ۾  منهنجا  مائٽ  مٽ  هلن  پيا،  توهان  به  هلو.  ”نيڪي  اور  پوچهه  پوچهه.  ٻيو  ڪو  هلي  يا  نه،  آئون  ضرور  هلندس“  مون  ٻڌايومانس.  ”مڙيئي  مهينو  کن  رهنداسين،  جو  رامچند  جي  پٽ  جي  شادي  به  انڊيا  جي  شهر  دهلي  ۾  آهي.  اسان  گهڻي  ئي  ڪوشش  ڪئي  آهي  ته  هفتي  اندر  ٻئي  شاديون  ٿي  وڃن،  پر  اسان  جي  پنڊت  جيڪي  تاريخون  چونڊيون  آهن،  انهن  ۾  گهٽ  ۾  گهٽ  مهيني  جي  وٿي  آهي“ نولراءِ  ٻڌايو.  ”توهان  جا  نه  فقط  ڇوڪرا،  پر  ٻائو  به  ڀلو  ٿو  لڳي،  جو  هنن  نه  فقط  شادين  جو  پروگرام  انڊيا  ۾  رٿيو  آهي،  پر  گهمڻ  لاءِ  مهينو  کن  اسان  کي  ڏياريو  آهي“ مون  وراڻيو. نولراءِ  ۽  رامچند  ٻئي  ڀائر  منهنجا  1959ع  کان  سڃاڻو  آهن.  جڏهن  هو  ڪنڊيارو  کان  ڪئڊٽ  ڪاليج  پيٽارو  ۾  آيا  هئا.  بلڪه  هنن  کان  به  هڪ  سال  اڳ  سندن  هڪ  ٻيو  وڏو  ڀاءُ  ارجن  داس  اوڏ  ڪئڊٽ  ڪاليج  ۾  اسان  سان  گڏ  آيو  هو.  ارجن  پيٽارو  مان  نڪرڻ  بعد  ايم  بي  اي  ڪئي  ۽  مرحوم  ننڍي  هوندي  ئي  هڪ  روڊ  حادثي  ۾  گذاري  ويو.  پيٽارو  ۾  هوندا  هئاسين،  ته  هر  سال  اونهاري  جي  موڪلن  ۾  اسين  ڪجهه  دوست  پيٽارو  کان  پهرين  هالا  اسان  وٽ  هڪ  ڏينهن  کن  رهي،  پوءِ  گهمندا  ڦرندا،  ارجن  داس  اوڏ  وارن  وٽ  ڪنڊياري  به  ويندا  هئاسين.  ارجن  داس  جي  گهر  ۾  ڪيترائي  ٻار  هئا.  پهرين  مون  سمجهيو  پاڙي  جا  آهن،  پر  هن  ٻڌايو  ته  اهي  سڀ  هن  جا  ڀائر  ڀينرون  آهن،  جو  هن  کي  ٽي  مائرون  آهن. سندن  والد  نارائڻ  داس  اوڏ  جون  ڪجهه  ڳالهيون  قابل  داد  ۽  سبق  آموز  آهن.  ڪيترا  ماڻهو  وڏي  رتبي  يا  عهدي  تي  پهچڻ  بعد  پنهنجي  ذات  به  بدلائي  ڇڏيندا  آهن،  پر  نارائڻ  داس  ننڍي  هوندي  کان  ٻارن  کي  چوندو  هو  ته  پنهنجي  اصل  ذات  اوڏ  ئي  لکندا  ڪريو.  سندس  ٻي  ڳالهه  ڊسيپلين  جي  آهي.  هن  ٻارن  تي  هميشه  ڪرڙي  نظر  رکي.  جيتوڻيڪ  هو  مشغول  ماڻهو  هو.  کيس  وڏو  عيال  هو،  پر  هر  هڪ  ٻار  جي  تعليم  ۽  تربيت  تي  ذاتي  خيال  ڏيندو  هو  ته  هن  جا  ٻار  سٺيون  ڳالهيون  سکن.  نول  ۽  رامچند  وارن  نه  فقط  مئٽرڪ  ۽  انٽر  ۾  مٿاهين  پوزيشن  کنئي،  پر  ٻنهي  ڄڻن مان جي  ڊگري  حاصل  ڪئي.  نولراءِ  ان  بعد ڪيو  ۽  فرسٽ  ڪلاس  فرسٽ  آيو.  رامچند  اوڏ  کي ۾  سٺي  پوزيشن  کڻڻ ڪري  ٿائلينڊ جي  يونيورسٽيءَ  ۾  پڙهڻ  جي  اسڪالر  ملي.  ان  بعد  آمريڪا  مان  پي  ايڇ  ڊي  ڪرڻ  بعد  کيس  يونائيٽيڊ  نيشن  ۾  نوڪري  جي  آڇ  ٿي  ۽  اڃا  تائين  انهن  سان  وابسته  آهي.  پاڻ  يو  اين  او  طرفان  انڊونيشيا،  انڊيا  ۽  نيپال  جهڙن  ملڪن  ۾  نوڪري  ڪرڻ  بعد  ڪافي  عرصي  کان  آمريڪا  جي  رياست  ڪالروڊو  ۾  رهي  ٿو. نولراءِ  ۽  رامچند  وارن  جا  ٻيا  ڀائر  ۽  سندن  اولاد  به  محنت  ڪري  نه  فقط  ڊاڪٽري  ۽  انجنيئرنگ  جون  ڊگريون  حاصل  ڪيون،  پر  صحيح  طرح  تعليم  به  حاصل  ڪيائون، ان  ڪري  ئي  بيحد  ڪامياب  آهن.  ان  جو  مثال  ان  مان  لڳائي  سگهجي  ٿو  ته  رامچند  جي  هڪ  ڀيڻ  ميران  جو  پٽ  پرديپ  جڏهن  ڪنهن  پرائيويٽ  فرم  ۾  نوڪريءَ  جي  انٽرويو  لاءِ  ويو،  ته  هو  مهراڻ  انجنيئرنگ  يونيورسٽيءَ  جو  گريجوئيٽ  آهي،  جن  کي  ڪجهه  نٿو  اچي  ۽  اجايو  انٽرويو  وٺڻ  ۾  به  هنن  جو  ٽائيم  خراب  ٿو  ٿئي.  ”توهان  ڀلي  مون  کي  نوڪري  نه  ڏيو،  پر  آئون  ڪنڊيارو  کان  ڪهي  ڪراچيءَ  پهتو  آهيان.  منهنجو  انٽرويو  ته  وٺو“ پرديپ  کين  چيو  ۽  هو  ڪنهن  طرح  سان  راضي  ٿي  ويا.  پوءِ  جڏهن  انٽرويو  ورتائونس  ته  اهڙو  ڪو  سوال  نه  رهيو،  جنهن  جو  پرديپ  جواب  نه  ڏنو  هجي.  انٽرويو  وٺڻ  وارو  باس  منهنجو  سڃاڻو  هو  ۽  ان  ئي  مون  کي  اهو  واقعو  ٻڌايو.  هن  چيو  ته  اميدوار  جي  ذهانت  ۽  ڄاڻ  ڏسي،  هو  نوڪري  ڏيڻ  لاءِ  مجبور  ٿي  ويا.  هو  سڀ  ۾  ٽاپ  جو  نڪتو  ۽  ڪم  ۾  به  ايڏو  محنتي،  خوش  مزاج،  ڄاڻو  ۽  ايماندار  جو  سال  کن  بعد  جڏهن  پرديپ  کي  سرڪاري  نوڪريءَ  جي  آڇ  ٿي  ته  پرائيويٽ  ڪمپنيءَ  وارا  مون  وٽ  هلي  آيا  ته  آئون  هن  کي  پرائيويٽ  ڪمپنيءَ  ۾  ئي  رهڻ  لاءِ  راضي  ڪريان،  جنهن  لاءِ  هو  هن  کي  سندس  مرضيءَ  مطابق  وڏو  پگهار  ۽  هر  سهولت  ڏيڻ  لاءِ  تيار  هئا. هي  اهو  ئي  مهينو  هو،  جنهن  ۾  گذريل  سال  پرديپ  ڪمپنيءَ  وارن  کي  منٿون  پئي  ڪيون  ته  نوڪري  ڀلي  نه  ڏيو،  پر  انٽرويو  وٺي  منهنجو  ڀاڙو  ته  سجايو  ڪريو. هيءَ  ته  ٿي  بلڪل  ماضي  قريب  جي  ڳالهه،  پر  آئون  گذريل  چاليهه  سالن  کان  پنهنجن  مائٽن،  دوستن  ۽  بعد  ۾  انهن  جي  اولاد  ۽  مختلف  ملڪن  ۾  پڙهائڻ  دوران  پنهنجي  شاگردن  کي  نولراءِ  ۽  رامچند  جي  محنت  ۽  جدوجهد  جا  مثال  ڏيندو  آيو  آهيان.  ڪئڊٽ  ڪاليج  پيٽارو  ۾  پڙهڻ  دوران  اسان  راندين  ۽  پي  ٽي  پريڊ  کان  پيا  ڀڄندا  هئاسين،  پر  هي  هميشه  ڀرپور  حصو  وٺندا  هئا.  ويندي  باڪسنگ  ۾  به. "
26,http://www.thekawish.com/Articles1/Altaf%20Shaikh/2005/2005/18%20Jun%2005.htm,بخار،  بلڊ  پريشر  ۽  شگر چيڪ  ڪندڙ  ڪموڊ ڇنڇر 18 جون 2005ع جپاني  گهرن  جو  ڊرائنگ  روم،  ٽي  وي  لائونج  يا  بيڊ  روم  اسان  وانگر  نه  ٿئي،  جتي  ڊرائنگ  روم  ۾  تابوت  جيڏا  وڏا  صوفا  سيٽ  رکيل  هجن  ٿا،  جن  کي  ريڙهه  تي  چيلهه  ڀڄي  ۽  جن  تي  ويهه  ته  چيلهه  چٻي  ٿئي  ۽  نه  اوترائي  خطرناڪ  ٿلهي  فوم  جا  پلنگ  جپاني  استعمال  ڪن،  جيڪي  اسان  وٽ  عام  ٿين.  ٿلها  پردا  ۽  ٿلهي وارا  غاليچا  جن  لاءِ  هاڻ  ثابت  ٿي  چڪو  آهي  ته  انهن  سان  هٿ  اگهڻ  سان  گندا  ٿين  ٿا  يا  کاڌي  پيتي  جا  ذرا  ڪرڻ  سان  نه  فقط  جراثيم  پر  جوئن  جهڙا  (پر  سائيز  ۾  انهن  کان  به  تمام  ننڍا  ۽  خطرناڪ)  جيوڙا  ٿين  ٿا،  جن  سان  خاص  ڪري  ڦڦڙن  ۽  ساهه  کڻڻ  واري  نليءَ  جون  ڪيتريون  ئي  بيماريون  ٿين  ٿيون.  اهي  هي  سڌريل  جپاني  ته  استعمال  نٿا  ڪن  پر  پاڙي  جي  ملڪ  ڪوريا  جا  ماڻهو  به  انهن  کان  پري  ڀڄن  ٿا،  جيڪي  جپانين  جي  نظرن  ۾  اڃان  تائين  جاهل  ۽  ڄٽ  سمجهيا  وڃن  ٿا. جپاني  گهرن  جا  سڀ  ڪمرا  فرنيچر،  ٿلهن  پردن  (جيڪي  مغل  شهنشاهن  جي  فلمن  ۾  ڏيکاريا  ويندا  آهن  ۽  اسان  وٽ  هر  غريب  غربو  اهڙا  ڇٽن  ۽  جهالرن  وارا  پردا  لڳرائڻ  کي  پنهنجي  سوشل  معيار  جي  بلندي  ٿو  سمجهي)  ۽  ٿلهن  غاليچن  (جيڪي  اڄ  کان  ٽيهارو  سال  اڳ  تيل  جو  پئسو  اچڻ  ڪري  عربن  شروع  ڪيا  ۽  هاڻ  انهن  غاليچن  مان  پيدا  ٿيندڙ  بيمارين  جو  معلوم  ڪري  پاڻ  ئي  شرمائين  ٿا)  بوٽن  ٻهارن  ۽  ٻين  گندگين  کان  خالي  ٿين.  جپاني  گهر  جي  ڊرائنگ  روم  ۾  فقط  ڪوتاتسو  (ننڍڙين  ٽنگن  وارو  ٽيبل)  ٿئي،  جنهن  جي  چوڌاري  ويهي  ڪا  راند  کيڏن،  ماني  کائين  يا  لکن  پڙهن.  ويهڻ  لاءِ  ٽيڪ  واريون  بنا  ٽنگن  جي  ڪرسيون  ٿين،  جن  کي  جپاني  زبان  ۾ سڏين  يا  وري  بنا  ٽيڪ  واريون  گديون ٿين.  ٻنهي  تي  پلٿ  ماري  ويهن  يا  ٽنگون  پويان  ڪري  جيئن  نماز  ۾  التحيات  پڙهڻ  مهل  وهبو  آهي،  ايئن  ويهن.  رات  جو  ڪو  چاهي  ته  بيڊ  روم  کان  علاوه  ان  ڊرائنگ  روم  ۾  به  سمهي  سگهي  ٿو.  رات  جو  سمهڻ  مهل  سلائيڊگ  واري  وڏي  ڪٻٽ  مان  فوتان  (هلڪو  گاديلو)  ۽  ماڪورا  (وهاڻو)  ڪڍي  پٽ  تي  وڇايل  تونئريءَ  تي  سمهي  سگهي  ٿو.  جپانين  جا  گهر،  بلڪه  گهرن  جا  ڪمرا  سالن  کان  (اڃان  به  صدين  کان)  اهي  ئي  هلندا  اچن.  البت  گهر  جي  رڌڻي  ۽  ٽوائليٽ  ۾  وڏو  فرق  آيو  آهي.  رڌ  پچاءَ  لاءِ  ڪاٺيون  ڪري  اچڻ  بدران  هاڻ  رڌڻي  ۾  گئس  جو  چلهو  ۽  اليڪٽرڪ  تي  ڪم  ڪندڙ ،  ٽوسٽر، ،  ريفريجريٽر  آهي،  جنهن  هتي  جي  پورهيت  عورت  يا  بقول  اسان  جي  هڪ  جهازي  ڪئپٽن  رشيد  ابڙو  جي،  ”صدين  کان  مزدوري  ۽  موچڙا  کائيندڙ  جپاني  عورت“  جي  زندگيءَ  ۾  ماني  پچائڻ  جي  معاملي  ۾  سک  پيدا  ڪيو  آهي.  اها  ٻي  ڳالهه  آهي  ته  اڄ  ڪلهه  جون  ڪيتريون  زالون  اهڙيون  آهن،  خاص  ڪري  اهي  جيڪي  نوڪري  ڪري  مڙسن  کان  به  وڌيڪ  پئسو  ڪمائين  ٿيون.  جيڪي  سک  جي  باوجود  رڌ  پچاءَ  کان  نابري  واري  ويٺيون  آهن.  هنن  جو  سڄو  زور  هوٽلن  تي  کائڻ  يا  هوٽل  تان  ماني  گهرائي  اها  گهر  يا  آفيس  ۾  کائڻ  تي  آهي. جپاني  گهر  ۾  ٻي  تبديلي  ڪاڪوس  ۾  آئي  آهي.  مختلف  جپاني  ڪمپنيون  خاص  ڪري  ٽوٽو  ڪمپني  جيڪا  سڀ  کان  گهڻو  اڳتي  نڪري  وئي  آهي،  اهي  هڪ  کان  هڪ  ماڊرن  ڪموڊ  ٺاهي  رهيون  آهن،  جن  جو  تفصيلي  احوال  گهڻو  اڳ  پنهنجي  هڪ  سفر  نامي  ”خبرون  کيڙائن  جون“  ۾  ڪري  چڪو  آهيان  ته  هوائي  جهاز  هلائڻ  واري  پائلٽ  جون  ڪرسيون  وڌيڪ  لڳن  ٿيون  ۽  جيڪي  ويهڻ  ۾  آرامداه  هجڻ  کان  علاوه  انهن  جي  چوڌاري  ڪيترائي  اليڪٽرانڪ  بٽڻ  لڳل  ٿين  ٿا.  نتسوميءَ  جو  گهر  جنهن  ۾  اسان  هن  جا  مهمان  ٿي  اچي  رهيا  هئاسين،  کڻي  جهونو  هو،  گهٽ  ۾  گهٽ  ٽيهه  چاليهه  سال  اڳ  ٺهيو  هوندو،  پر  ٽوٽو  جو  ماڊرن  ڪموڊ  لڳل  هو،  جنهن  جي  پنجن  بٽڻن  مان  هڪ  کي  دٻائڻ  سان  هيٺان  پاڻيءَ  جو  ڦوهارو  مٿي  لڳو  ٿي  ٻي  بٽڻ  دٻائڻ  سان  ڪموڊ  جي  چوڌاري  پريشر  سان  پاڻي  نڪري  ڪموڊ  کي  صاف  ڪيو  ٿي  ۽  وڏي  ڇڪ واري  اصول  تي  ٺهيل  هو،  جيڪو  هوائي  جهاز  ۾  ٿئي  ٿو  ۽  جنهن  ۾  سڄي  ڪموڊ  جو  پاڻي  وڏي  ڇڪ  سان  هيٺ  ڊرين  پائيپ  ڏي  هليو  وڃي  ۽  صاف  ۽  نئين  چلڪندڙ  ڪموڊ  جي  تر  ۾  صاف  پاڻيءَ  جي  ليول ٿيو  وڃي.  اهڙي  طرح  ٽئين  بٽڻ  کي  دٻائڻ  سان  ڪموڊ  ۾  لڳل  سنهن  پائيپن  مان  خشڪ  هوا  نڪري  ڪموڊ  جي  سيٽ  ۽  ان  تخت  تي  ويٺل  همراهه  جي  جسم  ۽  ان  جي  ارد  گرد  جي  قميص  يا  پتلون  کي  خشڪ  ڪري  ٿي.  ائين  نه  ته  ٻاهر  نڪرڻ  مهل  پتلون  ۽  قميص  يا  بشرٽ  جي  پٺ  يا  اڳ  آلو  ٿيو  پيو  هجي  ۽  ٻاهر  ويٺلن  کي  خبر  پئجي  وڃي  ته  همراهه  فقط  هٿ  ڌوئڻ  نه  پر  وڏو  معرڪو  سر  انجام  ڏيڻ  ويو  هو.  چوٿين  بٽڻ  دٻائڻ  تي  خوشبو جو  اسپري  ٿيو  ٿي  ۽  پنجون  بٽڻ  ايمرجنسيءَ  جو  هو.  ايمرجنسي  مان  منهنجو  مطلب  اهو  ناهي  ته  ڪو  باهه  وسائڻ  لاءِ  يا  چور  جي  اچڻ  جو  اطلاع  ڏيڻ  لاءِ  هو،  پر  اهو  ميوزڪ  وڄائڻ  لاءِ  هو  ۽  اها  ميوزڪ  ڪموڊ  تي  ويٺل  جي  تفريح  لاءِ  نه  هوندي  آهي  پر  جي  هو  گئس  جي  عادي  مريض  آهي،  ان  ڪري  هن  طرفان  پئدا  ڪيل  بمبارڊمينٽ  جي  آواز  تي  حاوي  ٿيڻ  لاءِ  هوندي  آهي،  جيئن  ٻاهر  ويٺل  همراهن  کي  ائين  نه  لڳي  ته  هيروشيما  ۽  ناگاساڪيءَ  تي  هڪ  دفعو  وري  بم  ڪري  رهيا  آهن.  هو  اهو  ئي  سمجهن  ته  سومو  پهلوانن  جي  ملهه  شروع  ٿيڻ  کان  اڳ  واري ميوزڪ  هلي  رهي  آهي.  هونءَ  ڪجهه  ڏينهن  اڳ  ٽوٽو  ڪمپني  جا  سندن  شو  روم  ۾ قسم  جا  ڪموڊ  ڏٺم،  جن  جي  قيمت  ڏيڍ  لک  کان  ٻه  اڍائي  لک  ين  تائين  آهي  (اڄ  ڪلهه  هڪ  رپئي  ۾  ٻه  يين  آهن. انهن  ڪموڊن  ۾  ٻين  ڪمن  سان  گڏ  ويٺي  ويٺي  پنهنجو  ٽيمپريچر  ۽  بلڊ  پريشر  چيڪ  ڪري  سگهجي  ٿو  ۽ پڻ  چڪاسي  سگهجي  ٿي.  ان  کان  علاوه  ويهڻ  جي  سيٽ  يعني  ڪموڊ  کي  سياري  جي  ٿڌ  کان  بچائڻ  لاءِ پڻ  آهي. 
27,http://www.thekawish.com/Articles1/Altaf%20Shaikh/2005/2005/30%20Apr%2005.htm,عشق  ۾  به  ”چيڪ  ۽  بئلنس“  جي  ضرورت ڇنڇر 30 اپريل 2005ع انگريزي  سکڻ  جي  شوقينن  ۽  منهنجي  شاگردن/شاگردياڻين  مان  هڪ  ئي  ”مناڪو“ هڪ  ڏينهن  ڪوڪورا  شهر  جي  سينٽرل  لائبريريءَ  ۾  آيس،  ته  هوءَ  اڳ  ئي  موجود  هئي.  عمر  ۾  ويهن  سالن  جي  ٿيندي،  پر  پوءِ  پاڻ  ٻڌايائين  ته  هوءَ  پنجويهن  سالن  جي  آهي،  جيڪا  ڀُل  جاپانين  جي  باري  ۾  اڪثر  ٿئي  ٿي،  جو  اهي  پنهنجي  عمر  کان  ننڍا  لڳن  ٿا.  ڪلارڪ  ڇوڪريءَ  کي  لائبريريءَ  جا  ڪتاب  واپس  ڪريان،  ان  کان  اڳ  هن  ”مناڪو“  لاءِ  ٻڌايو  ته  هوءَ  ”جيٽرو“  نالي  هڪ  بين  الاقوامي  شهرت  جي  ڪمپنيءَ  ۾  ڪلارڪ  آهي. ”هاءِ  ڪوني  چِيوا.“  مون  جاپانيءَ  ۾  هن  کي  کيڪاريو.  جواب  ۾  هن  سٺي  لهجي  ۾  ”گڊ  آفٽر  نون“  چئي،  ٻڌايو  ته  هوءَ  انگريزي  سکڻ  لاءِ  ڪنهن  انگريزي  ڳالهائڻ  واري  جي  ڳولا  ۾  آهن،  پر  ڪير  به  واندو  نه  آهي.  ”پر  تون  ته  ٺيڪ  ٺيڪ  انگريزي  ڳالهائي  رهي  آهين.“  مون  چيومانس. ”تڏهن  به  آئون  پنهنجي  انگريزي  ”برش  اپ“  ڪرڻ  چاهيان  ٿي.  جنهن  جاپاني  فرم  ۾  آئون  ڪم  ڪريان  ٿي،  اهي  توقع  ٿا  ڪن  ته  آئون  اڃان  به  بنا  هٻڪ  جي  ڳالهايان.  ان  لاءِ  آئون  توهان  سان  ڪڏهن  ڪڏهن  ڪلاڪ  ٻه انگريزي  ڳالهائڻ  چاهيان  ٿي.“ ”صحيح  آهي، ڀلي“  مون  وراڻيومانس،  ”هن  وقت  آئون  هتي  لائبريريءَ  ۾  هوندو  آهيان،  تون  هتي  اچي  مون  سان  ڳالهائڻ  جي  پرئڪٽس  ڪري  سگهين  ٿي.“  مون  چيومانس. ”هي  منهنجي  آفيس  جو  ٽائيم  آهي،  اڄ  ٿوري  دير  لاءِ  آفيس  جي  ڪم  سان  آئي  آهيان.  توهان  مون  سان  سڀاڻي  ستين  وڳي تي  ملي  سگهندا؟“ ( شهر  مان  لنگهندڙ  نديءَ  جو  هڪ  حصو  آهي،  جتي  شام  جي  وقت  ماڻهو  واڪ  لاءِ  يا  بينچن  تي  ويهي  شهر  جو  نظارو  ڪرڻ  لاءِ  اچن  ٿا.) ”چڱو،  صحيح  آهي.“  مون  هائوڪار  ڪئي  مانس. ”پر  ڏسو  آئون  مجبور  آهيان،  توهان  کي  پڙهائڻ  لاءِ نٿي  ڪري  سگهان.  ان  جي  بدران  توهان  کي  هر  دفعي  ڊنر  کارائينديس.“  هن  چيو  ۽  مون  کيس  سمجهائڻ  جي  ڪوشش  ڪئي  ته  جي  تون  مون  کي  هروڀرو  ڪجهه  کارائڻ  ئي  چاهيان  ٿي،  ته  ڊنر  جو  کٽراڳ  ڪرڻ  بدران  بسڪيٽ  يا جو  پئڪيٽ  وٺي  اچجانءِ،  پر  لڳي  ٿو  ته  هتي  مانيءَ  (ڊنر)  جو  ايڏو  وڏو  رواج  آهي  يا  هوٽلنگ  پٺيان  پئسو  ضايع  ڪرڻ  هنن  جاپانين  لاءِ  هڪ  اهڙي  عام  ڳالهه  ٿي  پئي  آهي،  جو  هوءَ  منهنجي  بار  بار  قائل  ڪرڻ  جي  به  هر  دفعي  ڪلاڪ  ڏيڍ  ڪچهري  ڪرڻ  بعد  ڊنر  لاءِ  ڪنهن  ريسٽورنٽ  ۾  وٺي  هلي  ٿي  ۽  سندس  مانيءَ  تي  ۽  منهنجي  فقط  سلاد،  ڀت  جي  پليٽ  ۽  ڪارن  سوپ  تي  به  چڱو  خرچ  اچي  ٿي  ويس. منهنجي  هيءَ  شاگردياڻي  ”مناڪو“،  جيڪو  ڪلاڪ  ڏيڍ  مون  سان  انگريزيءَ  ۾  گفتگو  ڪندي  هئي،  ان  ۾  انگريزي  ڳالهائڻ  جي  سندس  ته  پرئڪٽس  ٿيندي  هئي  پر  مون  کي  به  جاپاني  سماج  جي  اندروني  مسئلن،  ويچارن،  خوشين  ۽  ماڻهن  جي  عجيب  و  غريب  خوفن  ۽  خواهشن  جي  خبر  پئي  ٿي.  گهران  تيار  ٿي  نڪرندي  سستي  ٿيندي  هئي  پر  پوءِ  خبرن  ۾  سٺو  وقت  گذري  ويندو  هو.  هڪ  ڏينهن  درياهه  جي  ڪناري  تي  رکيل  بينچ  ته  خبرون  ڪندي  کيس  چيم ”مناڪو،  سامهون  ويٺل  جوان  ڇوڪرن  ۽  ڇوڪرين  کي  ڏسي  مون  کي  ٽوڪيو  جي  سوميدا  نديءَ  جو  ڪنارو  ياد  ٿو  اچي،  جتي  رکيل  بينچن  تي  اڄ  کان  ٽيهه  ٻٽيهه  سال  اڳ  توجهڙين  جوان  جاپاني  ڇوڪرين  سان  ويهي  ڪچهري  ڪندو  هوس،  هنن  کان  جاپاني  ٻولي  سکندو  هوس  ۽  پوءِ  گڏجي  جهاز  جي  پاڪستاني  ماني  کائيندا  هئاسين.“ ”جاپاني  ڇوڪريون  ڏاڍيون  فرينڊلي  ٿين  ٿيون.“  مناڪو  چيو. ”بلڪل  صحيح  ٿي  چوين.“  وراڻيومانس. ”پوءِ  ڀلا  سر ڪنهن  سان  رومانس  نه  ٿيو؟“  مناڪو  کلندي  چيو،  ”هن  ملڪ  جون  ڇوڪريون  ته  ڌارئين  سان  ملڻ  شرط  ئي  خوابن  جو  تاڃي  پيٽو  شروع  ڪريو  ڏين.  اسان  جا  جاپاني  مرد  جيترو  شوخ  ۽  بور  آهن،  اوترو  ئي  اسين  ڇوڪريون  رومانٽڪ  آهيون.“ ”پر  افسوس  جو  مون  سان  جيڪي  مليون،  اهي  رومانس  بدران  ادب  ۽  شعر  و  شاعريءَ  جون  شوقين  نڪتيون.  اهي  ٽوڪيو  جي  شمباشي  ۽  اساڪوسا  علائقي  ۾  سيڪنڊ  هئنڊ  ڪتابن  جا  دڪان  ڳولينديون  وتنديون  هيون  ۽  مون  کي  پنهنجي  سونهن  جو  متوالو  بنائڻ  بدران  پاڻ  وانگر  جاپاني  لٽريچر  ۽  ڪلچر  جو  عاشق  بنائي  ڇڏيائون.  جاپان  ڇڏي  ڏنم  ته  به  جاپاني  ناول  ۽  شاعري  (خاص  ڪري  هائيڪو  ۽  تنڪا)  ۽  مونوگا  تاري  پڙهندو  رهان  ٿو.  هينئر  به  جاپان  ۾  پهچڻ  سان  پهرين  هتي  لائبريري  ۾  آيس.“  هوءَ  کلڻ  لڳي  ۽  پوءِ  ڪجهه  دير  جي  خاموشيءَ  بعد  پڇيائين ”سر ان  وقت  جي  فرينڊز  مان  ڪنهن  جي  ڪا  خبر  آهي  ته  اهي  ڪٿي  آهن  ۽  ڇا  آهن؟“ ”خبر  ئي  ناهي.  اهي  به  مون  وانگر  ڏاڏيون  نانيون  ٿي  ويون  هونديون  ۽  پنهنجن  يا  پنهنجي  مڙسن  جي  ڳوٺن  ۾  رهنديون  هونديون.  ويهه  ٻاويهه  سال  جيڪو  يڪو  عرصو  جاپان  ۾  نه  آيس،  ان  ۾  هر  هڪ  سان ٿي  ويس.  انهن  ڏينهن  ۾  پنجن  نمبرن  وارا  فون  نمبر  هوندا  هئا،  هاڻ  سڀ  بدلجي  ستن  ۽  اٺن  نمبرن  وارا  ٿي  ويا  آهن.  هڪ  سان  آمريڪا  ۾  ملاقات  ٿي  هئي.  سندس  شادي  تڏهن  ئي  اوڪيناوا  ۾  رهندڙ  هڪ  آمريڪن  مرينر  (فوجي  سپاهيءَ)  سان  ٿي  هئي.  ٽوڪيو  جي  هن  شهري  ۽  ماڊرن  ڇوڪريءَ  کي  ڪنساس  رياست  جي  فارم  هائوس  ۾  ڪڪڙين  ۽  ٽرڪين  جا  ولر  پاليندي  ۽  کير  مکڻ  جا  حساب  ڪندي  ڏسي  عجيب  لڳو  هوم.  سندس  وڏي  ڌيءَ  به  ويهه  کن  سالن  جي  ٿي  وئي  آهي  ۽  نيويارڪ  جي  ڪنهن  يونيورسٽيءَ  ۾  داخلا  ورتي  آهي.“ ”ڪيئن  هئي  اها؟  آمريڪا  ۾  واقعي  خوش  هئي؟“  مناڪو  پڇيو. ”ها  بلڪل  خوش  هئي.  ڇو؟“  مون  کي  سندس  سوال  تي  تعجب  لڳو. ”دراصل  منهنجي  به  اها  خواهش  آهي  ته  آئون  به  جيڪر  آمريڪا  وڃي  رهان.  اها  منهنجي  ننڍپڻ  کان  خواهش  آهي.  ” “ ”منهنجي  خيال  ۾  اها  فقط  تنهنجي  خواهش  نه،  پر  اڄ  جي  سڀني  نوجوان  جاپاني  ڇوڪرين  جي  آهي.“  مون  چيو. ”هوندو،  ان  ڪري  آئون  انگريزي  به  سکي  رهي  آهيان،  ته  جيئن  منهنجي  ڪمپني  مون  کي  ڪنهن  ٽريننگ  يا  سندن  برانچ  آفيس  لاءِ  اوڏانهن  موڪلي  ۽  پوءِ  شادي  به  اتي  ڪنهن  آمريڪي  سان  ٿي  وڃي.  هتي  به  ڪيترائي  آمريڪي  رهن  ٿا،  جن  پويان  ڏاڍو  پاڻ  پٽوڙيان  ٿي  ته  ڪنهن  سان  شادي  ٿي  وڃي.“ منهنجي  جاپان  ۾  رهائش  جي  آخري  ڏينهن  ۾  هڪ  دفعي  ڊنر  لاءِ  هن  مون  کي  هڪ  وڏي  هوٽل  جو  نالو  ٻڌائي  چيو  ته  جيڪڏهن  مون  کي  خراب  نه  لڳي  ته  هوءَ  هڪ  دوست  کي  به  اڄ  جي  ڊنر  تي  گهرائي.  ”ڀلي  ڀلي،  مون  کي  ڪهڙو  اعتراض.“  مون  چيو  ۽  پوءِ  پاڻ  موبائيل  فون  تي  ڪا  دير  ڪنهن  سان  ڳالهائيندي  رهي.  اڌ  ڪلاڪ  بعد  هن  وري  فون  ڪيو  ۽  مون  کي  چيو  ته  هاڻ  هلو  ته،  ”دائي  اچي“  هوٽل  هلون.  رستي  تي  ”هن“  سان  ملاقات  ٿي  ويندي.“ اسان  هائيوادوريءَ  وٽان  مڙياسين  ته  مارووا  سپر  مارڪيٽ  وٽ  هڪ  آمريڪي  همراهه  مليو.  مناڪو  ان  سان  تعارف  ڪرايو. ”منهنجي  خيال  ۾  پاڻ  پهرين  به  مليا  آهيون.“  مون  هن  کي  چيو. ”ها،  توهان  شايد  رائيٽر  به  آهيو.“  هن  چيو. ”بلڪل  صحيح.  پاڻ  سٽي  هال  ۾  مليا  هئاسين.  مهينو  کن  اڳ  آئون  هن  شهر  جي  ميئر  مسٽر  ڪوئيچي  سان  ملڻ  آيو  هوس،  ته  توهان  مون  کي  رسيپشن  تان  وٺڻ  آيا  هئا.“ اسان  هوٽل  جو  رخ  ڪيو،  جيڪا  اتان  ڏهن  منٽن  جي  پنڌ  تي  هئي.  ٿوري  دير  هلڻ  بعد  مون  کي  بهتر  اهو  لڳو  ته  آئون  هنن  کي  اڪيلو  ملڻ  ڏيان.  منهنجو  گڏ  هجڻ  سٺو  نه  رهندو.  آمريڪي  همراهه  اڳيان  اڳيان  هو،  مناڪو  ٽي  چار  قدم  پٺيان  پٺيان  مون  سان  گڏ  هلي  رهي  هئي،  سو  آهستي  چيومانس  ته  ائين  نه  ٿي  سگهندو  ته  مون  کي  جيڪر ڪيو  وڃي. ”نه، ڇو  ڀلا؟“ ”توکي  ته  هونءَ  به  خبر  آهي  ته  آئون  ڊنر  ڪيڏو ٿو  ڪريان  ۽  اڄ  ته  توکي  ڪمپني  به  آهي.“  ايتري  ۾  هن  امريڪيءَ  به  ٻڌو.  ان  سان  به  ساڳي  ڳالهه  ڪيم.  هو  يڪدم  راضي  ٿي  ويو.  بلڪه  لڳو  ٿي  ته  ان  ۾  هو  وڌيڪ  خوش  هو،  پر  مناڪو  ڏاڍو  زور  ڀريندي  رهي  ته  آئون  به  ساڻس  گڏ  هجان.  بهرحال  پوءِ  مس  مس  مون  کي  هنن  خوشءَ  سان  ڇڏيو  پر  مناڪو  جو  اهو  هر  هر  مون  کي  زور  ڀرڻ  سمجهه  ۾  نه  آيو.  هئڻ  ته  ائين  ٿي  کتو  ته  هوءَ  پنهنجي  هم  عمر  فرينڊ  سان  وڌيڪ  خوش  ٿئي  ها،  پر  پوءِ  ڪجهه  ڏينهن  بعد  جڏهن  ان  جي  سبب  ٻڌائڻ  لاءِ  گهڻو  زور  ڀريومانس،  ته  هن  ٻڌايو  ته  ان  آمريڪيءَ  سان  هن  دوستي  وڌائڻ  چاهي  ٿي  پر  ساڳي  وقت  محتاط  به  رهڻ  چاهيو  ٿي.  منهنجي  وڃڻ  ڪري  هوءَ  هن  سان  آزاديءَ  سان  ڳالهائڻ  بدران  ويتر  گهٻرائجي  وئي،  ته  ڪٿي  هن  جا  اوچتا  بيجا هن  لاءِ  هاڃيڪار  نه  ٿي  پون.  منهنجي  موجودگي  هن  لاءِ ۽ ثابت  ٿئي  ها. 
28,http://www.thekawish.com/Articles1/Altaf%20Shaikh/2005/2005/17%20Mar%2005.htm,سنڌوءَ  وانگر  ماڻهن  کي  شاعر  ۽  رومانٽڪ  بڻائيندڙ  ندي خميس 17 مارچ 2005ع ٽوڪيو  شهر  مان  وهندڙ  سميدا  ندي  صدين  کان  جپانين  لاءِ  (خاص  ڪري  هن  شهر  جي  رهواسين  لاءِ)  پريم  ۽  پريت  جي  ندي  آهي.  عشق  ۽  محبت  جي  ندي  آهي.  جدائي  ۽  وڇوڙي  جي  ندي  آهي.  قصن  ۽  ڪهاڻين  جي  ندي  آهي.  سميدا  ندي  جي  سانت،  سونهن  ۽  سڪون  ڪيترن  کي  شاعر  ۽  آرٽسٽ  بنائي  ڇڏيو.  سالن  بعد  اڄ  آئون  وري  ان  نديءَ  جي  ڪپر  تي  بيٺو  آهيان.  پهريون  دفعو  ٽوڪيو  ۾  منهنجو  جهاز  1974ع  جي  آسپاس  آيو  هو  ۽  هن  نديءَ  جي  سامهون  ”ٽوڪيو  بي“  ۾  اچي  لنگر  ڪيرايو  هو.  يعني  هن  خوابن  ۽  خيالن  جي  دنيا  کي  سهارو  ڏيندڙ  نديءَ  کي  مون  پهريون  دفعو  اڄ  کان  30  سال  اڳ  ڏٺو.  ان  کان  اڳ  جپان  جي  ٻين  بندرگاهن  يا  يورپ  ۽  آمريڪا  ۾  هن  نديءَ  جو  نالو  فقط  افسانن،  ناولن  ۽  ڪهاڻين  ۾  پڙهيو.  آخري  دفعو  هن  ندي  جي  هن  ڪپر  تي  1980ع  ۽  1981ع  ۾  واڪ  ڪيم.  سميدا  نديءَ  جي  هڪ  پاسي  منهنجي  رهائش  جو  فلئٽ  ۽  شپ  يارڊ  هو،  جتي  مون  کي  جهاز  جي  اڏاوت  جو  ڪم  ڪرڻو  پيو  ٿي،  ته  ٻئي  پاسي  گنزا  جو  خوبصورت  ۽  بارونق  علائقو.  اڄ  ٻاويهه  ٽيويهه  سالن  بعد  هن  نديءَ  جي  هن  ڪپر  تي  وري  بيٺو  آهيان. سميدا  نديءَ  جو  ڪنارو  وٺي  آئون  اڳتي  وڌان  ٿو.  رکي  رکي  چيهن  ۽  چٽڪمرين  کي  پنهنجي  اڳيان  فضا  ۾  بازوليون  پائيندو  ڏسي  خوش  ٿيان  ٿو.  پاسن  کان  وڻ  وڻڪار  آهي.  ماڊرن  عمارتون  ۽  پراڻي  طرز  جو  جهوپڙيون  آهن.  آئون  جهڙالي  موسم  ۾  اڪيلو  ئي  اڪيلو  وڌندو  وڃان.  هتي  ئي  هن  نديءَ  جي  ڪناري  تي  ڪنهن  هنڌ  جپان  جي  مشهور  جهوني  شاعر  باشو  جو  گهر  هو.  باشو  جپانين  لاءِ  شاعر  کان  وڌيڪ  هڪ  عام،  پير  ۽  درويش  هو. پاڻ  1644ع  ۾  ڄائو.  هن  جو  هڪ  مشهور  هائيڪو  آهي،  جيڪو  هُن  سميدا  نديءَ  جي  ڪناري  واري  هن  گهر  مان  لکيو  هو.  چي ٽڙيل  گلن  جو  ڪڪر شام  جو  وڄندڙ  گهنڊ ائينو؟  اساڪسا؟ ائينو  ۽  اساڪسا  ٽوڪيو  جا  ٻه  علائقا  آهن،  جيئن  هڪ  طرف  ميٺادر  ته  ٻئي  پاسي  کارادر.  مٿين  شاعر  باشو  جي  گهر  هڪ  پاسي  ائينو  علائقو  ٿيو  ته  ٻئي  پاسي  اساڪسا  وارو  علائقو  ٻنهي  علائقن  ۾  هتي  جا  پراڻا  ۽  مشهور  مندر  آهن،  جن  کي  اڄ  به  ٽوڪيو  ويندڙ  ڏسن  ٿا. هن  پنهنجي  هائيڪو  ۾  جن  گهنڊن  جو  ذڪر  ڪيو  آهي،  اهي  ائينو  جي  هن  مندر  ”ڪان  ئيجي“  جا  آهن  يا  شايد  ڀر  واري  علائقي  اساڪوسا  جي  مندر  ”سينسوجي“  جا  آهن.  جن  جي  بهر  حال  کيس  به  خبر  نٿي  پوي،  تڏهن  ته  هو  اساڪسا  ۽  ائينو  جي  پويان  ”ڪا“  لڳائي  ٿو.  جپانيءَ  ٻولي  ۾  سوال  پڇڻ  بعد  سوال  جي  نشاني  ٺاهڻ  بدران  اسم  جي  پويان  ”ڪا“  لڳايو  وڃي  ٿو،  جيئن ۽ يعني يا ظاهر  آهي  سميدا  نديءَ  جي  ڪناري  تي  بيهڻ  واري  کي  ٻنهي  مندرن  جي  گهنڊن  جو  آواز هلڪوئي  سهي،  ساڳي  ليول  ۾  ٻڌڻ  ۾  ايندو  هو  سميدا  نديءَ  کان  هي  مندر  هڪ  ئي  فاصلي  تي  آهن. جپاني  ٽن  سٽن  جو  شعر، هائيڪو  هڪ  مختصر  شعر  ٿئي  ٿو،  جنهن  ۾  عام  وڏي  شعر  وانگر  هر  ڳالهه  واضح  نٿي  ٿئي.  هونءَ  ئي  نثر  جي  مقابلي  ۾  نظر  هڪ  مختصر  شيءِ  آهي  ۽  هائيڪو  ته  وري  هيڪاندو  مختصر  ٿيو.  ان  ڪري  جپاني  ڪلچر  ۾  هائيڪو  نه  فقط  لکڻ  آرٽ  آهي  پر  پڙهڻ  پڻ  هڪ  وڏو  آرٽ  آهي.  هائيڪو  (شايد  سنديءَ  ۾  ڪٿي  ڪٿي  هائڪو  سڏجي  ٿو،  پر  صحيح  جپاني  لفظ  ٽن  اکرن  تي  ٻڌل  آهي ها ئي ڪُو)  هڪ  مختصر  شعر  هجڻ  ڪري  ڪڏهن  به  ڪنهن  شيءِ  جي  تصوير  تفصيل  سان  پيش  ڪري  نٿو  سگهي.  هائيڪو  ۾  اصل  ڳالهه  يا  قصي  جون  فقط  ٻاهريون  لائينون  ۽  اهم  حصا  ڏنا  وڃن  ٿا.  ان  لاءِ  هائيڪو  جي  عظيم  استاد  باشو  جو  مٿيون  هائيڪو  بهترين  مثال  آهي.  چي ٽريل  گلن  جو  هڪ  ڪڪر شام  جو  وڄندڙ  گهنڊ ائينو؟  اساڪُسا؟ شعر  مان  لڳي  ٿو  ته  بهار  جي  مند  آهي  جو  چوڌاري  چيري  بلاسم  جا  گل  آهن.  هائيڪو  ۾  صرف (بلاسم)  يا  ٽريل  گل  کليل  آهن  معنيٰ  چيريءَ  جا،  ۽  جپان  ۾  بهار  جي  رت  دنيا  جي  بهترين  مندن  مان  سمجهي  وڃي  ٿي.  توهان  ڪنهن  جپاني  دوست  کي  چوندائو  ته  آئون  اونهاري  ۾  (يا  سياري  ۾)  جپان  ايندس  ته  يڪدم  چوندو  ته  بهار  ۾  اچ،  ۽  پوءِ  يڪدم  چوندو  جڏهن  چيريءَ  جا  گل  کڙن  ٿا.  بهر  حال  مٿين  هائيڪو  جي  پهرين  سٽ  ۾  فقط  ٽي  لفظ  آهن هنانو  ڪومو  (هنا  جو  ڪڪر  يعني  کڙيل  گل  جو  جهڳٽو) ۽  هر  جپانيءَ  کي  خبر  آهي  ته  گهنڊن  جو  آواز  شام  جو  اچي  ٿو  ۽  ڪنهن  مندر  مان  ئي  اچي  ٿو.  هتي  نه  اسڪول  ۾  موڪل  جو  گهنڊ  وڄي  ۽  نه  ڍڳي  جي  ڳچيءَ  ۾  گهنڊ  ٻڌن  جو  گهنڊ  جي  آواز  تي  مندر  کان  علاوه  ڪنهن  ٻئي  طرف  ڌيان  وڃي  ۽  اهي  شام  جي  وقت  ئي  وڄن  ٿا،  جنهن  جي  هر  جپانيءَ  کي  ڄاڻ  آهي.  هتي  ”شام  جو  وڄندڙ“  لفظن  جو  واڌارو  به  مون  ڪيو  آهي.  نه  ته  اصل  جپاني  هائيڪو  ۾  فقط معنيٰ  ”گهنڊ“  لکيل  آهي.  اهو  گهنڊ  جو  آواز  ائينو  مان  اچي  رهيو  آهي  يا  اساڪسا  کان  اچي  رهيو  آهي  پر  ٻنهي  طرف  چيري  بلاسم  جي  گلن  جا  ڪڪر  ڇانئيا  پيا  آهن  ۽  شاعر  آواز  جو  طرف  نه  سڃاڻي  پڇي  ٿو  ته  اهي  ائينو  واري  مندر  جا  گهنڊ  آهن  يا  اساڪسا  واري  مندر  جا؟ ان  ئي  ڪري  جپان  ۾  هائيڪو  پڙهڻ  يعني  سمجهڻ  به  آرٽ  ۾  شمار  آهي.  لکڻ  ته  آهي  ئي  آهي. جيئن  هڪ  ٻيو  مزيدار  هائيڪو  موري  تاڪي  نالي  هڪ  شنتو  ڌرم  جي  ٻائي  جو  آهي،  جيڪو  1452ع  ۾  ڄائو  ۽  97  سالن  جي  عمر  ۾  سن  1549ع ۾  وفات  ڪيائين. گل  جون  ڪرندڙ  پتيون  مٿي  وڃن  ٿيون واپس  وڻ  جي  ٽاريءَ  ڏي،  آئون  ڏسان  پيو اوه هي  ته  پوپٽ  آهن پاڻ  وٽ  چوندا  آهن  ته  ڇٽل  تير  وري  نه  موٽي  يا  ڏڌل  کير  وري  ٿڻن  ۾  نه  وڃي.  تنهن  وانگر  جپانيءَ  ۾  اها  چوڻي  عام  آهي،  جيڪا  سوال  ۾  پڇي  ويندي  آهي  ته  ڪڏهن  چيري  گل  جون  ڇڻيل  پتيون  واپس  ٽارين  ۾  لڳيون؟  هن  هائڪو  جو  شاعر  جيڪو  پوپٽن  کي  پٽ  تان  اڏري  مٿي  وڻ  جي  ٽارين  ڏي  ويندو  ڏسي  رهيو  هو،  اهو  پهرين  سٽ  ۾  چوي  ٿو  ته  ها  ”گل  جون  ڪرندڙ  پتيون  واپس  ٽارين  ڏي  وڃن  پيون،  آئون  پنهنجين  اکين  سان  ويٺو  ڏسان...  پر  پوءِ  حقيقت  جي  خبر  پوڻ  سان  يڪدم  چوي  ٿو. ”اوه هي  ته  پوپٽ  آهن.“ منهنجي  خيال  ۾  ڪجهه  وڌيڪ  ئي  شعر  و  شاعري  ٿي  وئي،  پر  سنڌو  نديءَ  وانگر  هيءَ  سُميدا  ندي  هر  ماڻهوءَ  کي  شاعر  ۽  رومانٽڪ  بنايو  ڇڏي.  ٽوڪيو  ۽  گنزا  جي  گوڙ  ۾  هيءَ  هڪ  سميدا  ئي  سانت  واري  شيءِ  آهي.  منجهند  جا  ٻه  ٿي  رهيا  هئا.  آئون،  سوتو  بوري  اسٽريٽ  ڏي  وڌيس.  رستي  تي  هڪ  عام  جپاني  دڪان  تان  ميري  بسڪيٽن  جو  پئڪيٽ  ۽  گرم  ڪافيءَ  جو  گلاس  وٺي  گنزا  سب  وي  اسٽيشن  ۾  اچي  کائڻ  ۽  ريل  گاڏيءَ  جو  انتظار  ڪرڻ  لڳس،  جيڪا  مون  کي  دوستن  جي  گهر  شنجوڪو  وٺي  هلي. 
29,http://www.thekawish.com/Articles1/Altaf%20Shaikh/2005/2005/06%20Oct%2005.htm,"اتا  ترڪ  به  جاپانين  جو  شاگرد  هو؟ خميس 06 آڪٽوبر 2005ع منهنجو  جاپان  ۾  پاڻيءَ  واري  جهاز  تي  ستر  واري  ڏهي  جي  شروع  وارن  سالن  کان  وٺي  1981ع  تائين  لڳاتار  ڏهاڪو  کن  سال  اچڻ  وڃڻ  ٿيو.  پهريون  دفعو  آيو  هوس  ته  جهاز  جو  ٿرڊ  انجنيئر  هوس  (يعني  چيف  انجنيئر  کان  پوءِ  ٽيون  نمبر).  ان  بعد  مختلف  جهازن  تي  سيڪنڊ  انجنيئر  ۽  پوءِ  چيف  انجنيئر  ٿي  رهيس.  جاپان  جي  ڪيترن  ئي  بندرگاهن  ۾  مختلف  جهازن  کي  وٺي  اچڻو  پيو  ٿي.  ڪٿي  سامان  لاهڻو  پوندو  هو،  ته  ڪٿي  چاڙهڻو  هوندو  هو.  جهاز  ضرور  ماڊرن  ٿي  ويا  هئا  پر  بندرگاهن  جو  حال  اڃان  ساڳيو  هو.  اڃا  ڪنٽينر  سسٽم  به  ايڏو  مشهور  نه  ٿيو  هو،  ان  ڪري  هر  بندرگاهه  ۾  جهاز  کي  ڪافي  ڏينهن  بيهڻ  جو  موقعو  ملي  ويو  ٿي،  جيسين  مڪاني  آفيسن  وارا  سامان  لاهين  ۽  چاڙهين  يا  جيسين  اڳتي  جي  سفر  لاءِ  جهاز  جي  مرمت  ۽  ضروري  چڪاس  پوري  ٿئي. جاپان  ۾  سڀ  کان  گهڻو  جن  بندرگاهن  ۾  ترسڻو  پيو  ٿي،  اهي  هئا  ٽوڪيو،  يوڪوهاما،  اوساڪا،  ڪوبي،  نگويا،  موجي،  شمونوسڪي  ۽  ساسيبو  وغيره.  وڪاياما  ۽  هاچي  نوحي  جهڙن  بندرگاهن  ۾  به  وڃڻو  پيو  ٿي،  پر  ايترو  گهڻو  نه،  جيترو  مٿئين  بندرگاهن  ۾.  1977ع  ۾  اوساڪا  جي  مسجد  اسان  اڳيان  ٺهي،  جيڪا  جاپان  جي  تاريخ  ۾  اهم  مسجد  چئي  سگهجي  ٿي،  جو  ان  کان  اڳ  واريون  (ٽوڪيو  ۽  ڪوبي  واريون)  مسجدون  جاپان  ۾  رهندر  ترڪن،  وچ  ايشيا  جي  رهاڪن  ۽  ٻين  ڌارين  ملڪن  کان  آيل  مسلمانن  گڏجي  ٺهرايون،  پر  هيءَ  اوساڪا  واري  مسجد  جاپاني  مسلمانن  ٺهرائي  ۽  اڄ  تائين  ان  جي  سار  سنڀال  ۽  مئنيجمينٽ  جو  ڪم  جاپاني  مسلمان  ئي  ڪن  ٿا.  اوساڪا  واري  مسجد  جي  ٺهڻ  ۽  مڪمل  ٿيڻ  وقت  اسان  جو  جهاز  به  اوساڪا  ۾  هو.  ان  وقت  جي  جاپاني  مسلمانن  ۾  هڪ  همراهه  حاجي  مصطفيٰ  ڪومورا  پڻ  هو،  جيڪو  هن  مسجد  جي  ٺهڻ  پويان  ۽  جاپان  جي  ماڻهن  کي  اسلام  جي  دائري  ۾  آڻڻ  لاءِ  هڪ  اهم  طاقت  هو.  هن  مسجد  ٺهڻ  بعد  به  پاڻ  پورا  ويهه  سال  کن  جيئرو  رهيو.  1998ع  ۾  آئون  ڪراچيءَ  ۾  هوس  ته  هن  مرد  مجاهد  جي  خبر  ٻڌم  ته  ان  سال  جي  10  آگسٽ  تي  گذاري  ويو.  الحاج  محمد  مصطفيٰ  ڪومورا  1912ع  ۾  جاپان  جي  ڪيوٽو  شهر  ۾  فوجيو  جي  نالي  سان  ڪومورا  ذات  واري  هڪ  امير  جاپاني  گهراڻي  ۾  ڄائو.  26  سالن  جي  عمر  ۾  هن  اسلام  قبول  ڪيو  ۽  سڄي  عمر  دين  جي  خدمت  ڪندو  رهيو.  هن  نه  فقط  اسلامي  اسڪول،  تحقيقاتي  ادارا  ۽  ٻيون  آرگنائيزيشنس  قائم  ڪيون  پر  سڄي  عمر  داعي  ٿي  جاپان  ۽  جاپان  کان  ٻاهر  دين  جي  تبليغ  ڪندو  رهيو. جاپان  ۾  اسلام  جي  تاريخ  ڪا  پراڻي  ناهي.  جاپانين  جي  اسلام  بابت  گهڻي  ڄاڻ  تڏهن  کان  شروع  ٿي،  جڏهن  هڪ  صدي  کن  اڳ  ترڪيءَ  جي  عثمانيه  سلطنت  جي  خليفي  سلطان  عبدالحامد  (ٻئي)  جاپان  ڏي  پنهنجو  نيول  ڊيليگيشن  موڪليو.  ان  بابت  جاپان  جي  هڪ  ٻئي  سفرنامي  ۾  لکي  چڪو  اهيان  ته  1987ع  ۾  جاپان  جي  ميئجي  شهنشاهه  طرفان  شهزادو  ڪوماتسو  ۽  هن  جي  زال  سوکڙيون  پاکڙيون  کڻي  استنبول  ويا  هئا،  جن  جي  سلطان  عبدالحامد  وڏي  آڌر  ڀاءُ  ڪئي  ۽  پوءِ  ڪجهه  سالن  بعد  ”التغرل“  جهاز  ۾  عثمان  پاشا  جي  اڳواڻيءَ  ۾  6 
		سئو  کن  ترڪ  عدن،  بمبئي،  ڪولمبو،  سنگاپور  ۽  هانگ  ڪانگ  جي  بندرگاهن  مان  ٿيندا  جاپان  جي  بندرگاهه  يوڪوهاما  ۾  پهتا،  جتي  هو  جاپان  حڪومت  جا  ٽي  مهينا  کن  مهمان  ٿي  رهيا.  پوءِ  جڏهن  پنهنجي  وطن  موٽي  رهيا  هئا  ته  16  سيپٽمبر  1890ع  تي  جاپان  جي  ڪيوشيرو  ٻيٽ  وٽ  هنن  جو  جهاز  ٽائفون  (سخت  طوفان)  جو  تاب  نه  جهلي  اونڌو  ٿي  ويو،  500  کان  مٿي  ماڻهو  ٻڏي  ويا.  جيڪي  بچي  سگهيا،  انهن  کي  جاپاني  جهاز  ۾  استنبول  موڪليو  ويو،  باقي  مري  ويلن  جي  لاشن  کي  جاپان  جي  هن  ٻيٽ  تي  ئي  دفن  ڪيو  ويو.  هن  سانحي  بعد  2 جاپاني  نوجوان  يامادا  ۽  نودا  جاپاني  ماڻهن  کان  چندا  گڏ  ڪري  مري  ويل  ترڪن  جي  مائٽن  کي  اسنتبول  ڏيڻ  ويا.  ترڪيءَ  جو  سلطان  انهن  سان  ملي  خوش  ٿيو  ۽  کين  ترڪيءَ  جي  آرمي  آفيسرن  کي  جاپاني  زبان  پڙهائڻ  لاءِ  چيو.  هتي  هيءَ  ڳالهه  فقط  ان  لاءِ  لکي  اٿم  ته  مٿئين  جاپاني  همراهن  جي  شاگردن  ۾  هڪ  اهم  شاگرد  مصطفيٰ  ڪمال  پاشا  (اتاترڪ)  پڻ  هو،  جيڪو  پوءِ  سلطنت  عثمانيه  ختم  ٿيڻ  بعد  ترڪ  ريپبلڪ  جو  پهريون  صدر  ٿيو.  بهرحال  ترڪن  ۽  جاپانين  جي  هڪ  ٻئي  وٽ  اچ  وڃ  ڪري  وقت  بوقت  ڪو  نه  ڪو  جاپاني  اسلام  مان  متاثر  ٿي  مسلمان  به  ٿيندو  رهيو  ٿي.  ان  بعد  چاليهين  ۽  پنجاهين  ڏهي  کان  ڪافي  جاپاني  اسلام  قبول  ڪرڻ  لڳا،  جن  مان  مصطفيٰ  ڪومورا  هڪ  هو.  1935ع  ڌاري  ڪيوٽو  مان  گريجوئيشن  ڪرڻ  بعد  فوجيو  ڪومرا  کي  وزارت  انصاف  ۾  چونڊيو  ويو  ۽  نوڪريءَ  خاطر  منچوريا  (چين)  ۾  رکيو  ويو.  انهن  ڏينهن  ۾  چين  جو  اهو  حصو  جاپان  جي  قبضي  ۾  هو،  جيئن  ننڍو  کنڊ  انگريزن  جي  هٿ  هيٺ  هو.  منچوريا  تي  جاپانين  جي  حڪومت  1910ع  کان  وٺي  هيروشيما  ۽  ناگاساڪيءَ  تي  بم  ڪرڻ  تائين  رهي.  بهرحال  چين  ۾  ته  ڪيترائي  مسلمان  هئا.  هن  نوجوان  جاپاني  ڪاموري  جي  ڪيترن  ئي  چيني  مسلمانن  سان  دوستي  ٿي  وئي،  جن  سان  گڏ  هو  ڪيترين  ئي  مسجدن  ۽  انهن  محفلن  ۾  ويندو  رهيو،  جتي  واعظ  (درس)  ٿيو  ٿي.  شنتو  ۽  ٻڌ  ڌرم  جي  ديس  جي  هن  نوجوان  فوجيو  ڪومورا  جي  دل  تي  اسلام  جو  اثر  ايڏو  ٿيو،  جو  هو  ٽي  سال  نوڪري  ڪرڻ  بعد  استعيفيٰ  ڏئي  پنهنجي  ڳوٺ  ڪيوٽو  موٽي  آيو  ۽  ان  ئي  سال 1938ع  ۾)  هن  اسلام  قبول  ڪيو  ۽  پنهنجو  نالو  فوجيو  بدلائي  محمد  مصطفيٰ  رکيو،  باقي  ڪومرا  سندس  ذات  آهي،  جنهن  جا  ڪيترائي  ماڻهو  ۽  سندس  مائٽ  توهان  کي  ڪيوٽو  ۽  جاپان  جي  ٻين  شهرن  ۾  ملندا. 1938ع  ۾  جاپان  ۾  رهندڙ  ترڪن  ۽  ٻين  ڌارين  مسلمانن  جي  مدد  سان  ٽوڪيو  ۾  مسجد  ٺهي  هئي  ته  محمد  مصطفيٰ  ڪومورا  انهن  چند  جاپاني  مسلمانن  مان  هڪ  هو،  جن  مسجد  جي  رسم  افتتاح  ۾  حصو  ورتو.  ان  وقت  مصطفيٰ  ڪومورا  جي  عمر  26  سال  هئي  ۽  هو  ان  ئي  سال  مسلمان  ٿيو  هو.  ان  سال  جي  آخر  ڌاري  هو  وري  چين  روانو  ٿيو  پر  هاڻ  هو  سرڪاري  ڪاموري  جي  حيثيت  سان  نه  پر  هڪ  خادم  جي  حيثيت  سان  اسلام  جي  خدمت  ڪرڻ  لاءِ  چين  جي  ٻين  حصن  سان  گڏ  اندروني  منگوليا  تائين  هليو  ويو.  هن  مرڻ  گهڙيءَ  تائين  زندگيءَ  جا  سٺ  سال  دين  جو  داعي  ٿي  ڪم  ڪيو،  جنهن  ۾  فقط  6 سال  کن  هو  اسلام  جي  تبليغ  ۽  تعليم  جو  ڪم  نه  ڪري  سگهيو،  جو  جاپان  جي  ٻين  جوان  مردن  سان  گڏ  هن  کي  به  جاپاني  آرمي  ۾  شامل  ڪيو  ويو.  حاجي  ڪومورا  جو  پنهنجو  لکيل  ڪتاب  ”اسلام  جي  تاريخ“  جاپان  جي  مختلف  يونيورسٽين  ۾  ريفرنس  طور  استعمال  ٿئي  ٿو.  سندس  قرآن  پاڪ  جو  تفسير  پڻ  بيحد  ڪمائتو  ڪتاب  آهي. 1980ع  ۾  اسان  جي  جهاز  ران  ڪمپنيءَ  جو  هڪ  نئون  جهاز  ٺهي  راس  ٿيو  هو،  جنهن  تي  سامان  چاڙهائڻ  لاءِ  اسان  کيس  هلائي  جپان  جي  ڏاکڻن  بندرگاهن  موجي  ۽  شمونو  سيڪي  مان  ٿيندا  ڏکڻ  ڪوريا  جي  بندرگاهه  پوسان  ۾  آيا  هئاسين.  پوسان  ۾  هونءَ  به  اسان  جو  ٻين  جهازن  تي  به  اچڻ  ٿيندو  رهيو  ٿي  پر  ان  سال  پوسان  ۾پهرين  مسجد  ٺهي  هئي.  جاپان  کان  به  ڪيترائي  جاپاني  مسلمان  ۽  اسان  جا  پاڪستاني  هن  مسجد  جي  افتتاح  جي  موقعي  تي  آيا  هئا،  جن  ۾  الحاج  محمد  مصطفيٰ  ڪومورا  پڻ  هو.  حاجي  ڪومورا  جو  ڪيوٽو  شهر  ۾  جيتوڻيڪ  هڪ  سادو  سودو  گهر  هو  پر  اهو  هر  پرديسيءَ  لاءِ  مسافر  خانو  هو.  هو  هڪ  وڏو  امير  ماڻهو  هو  پر  حالتن  هن  کي  غريب  بنائي  ڇڏيو  هو.  پاڻ  10  آگسٽ  1998ع  تي  نوي  ورهين  جي  ڄمار  ۾  وفات  ڪيائين. "
30,http://www.thekawish.com/Articles1/Altaf%20Shaikh/2005/2005/07%20Jul%2005.htm,جپاني  وهمي  به  آهن ۽  روايت  پرست  به خميس 07 جولاءِ 2005ع جپان  سڄو  مندرن  (جن  کي  جپانيءَ  ۾  اوتيرا  ۽  انگريزيءَ  ۾ چئجي  ٿو جنجا سان  ڀريو  پيو  آهي.  جنجا  کي  انگريزيءَ  ۾ سڏجي  ٿو  ۽  آئون  ان  لاءِ  في  الحال  درگاهه  لکندو  اچان.  جيسين  ڪو  سنڌيءَ  جو  ماهر  يا  ڪو  پڙهندڙ  مون  کي  صحيح  لفظ  ٻڌائي،  تيسين  ستر  جي  شروع  وارن  سالن  کان  ”درگاهه“  لکندو  اچان،  جو  هتي  جي  جنجائن  تي  ڇوڪرا  ڇوڪريون،  پوڙها  پوڙهيون،  وڻن  ۾  اڳڙيون  ٻڌي  سکائون  باسينديون،  ننڍڙي  ٺهيل  کوهه  ۾  خواهش  پوري  ٿيڻ  لاءِ  سِڪا  اڇلينديون.  جنجائن  جي  مجاورن  کان  رولڊ  گولڊ  جا  مهانگا  مهانگا  تعويذ  وٺنديون.  چپل  لاهي  هٿ  ۾  جهلينديون.  ان  ۾  دفن  ڌرمي  رهنمائن”سومورائي“  جنگجوئن  جي  قبرن  تي  پنن  جون  ٽاريون  رکنديون...اهي  حال  ڏسي  اسان  جهازي  دوست  جنجا  کي  درگاهه  سڏڻ  لڳاسين  ۽  اوتيرا  کي  مندر.  جيڪو  ٻڌ  ڌرم  جو  به  ٿي  سگهي  ٿو،  جنهن  ۾  رڳو  گوتم  جي  مورتي  ٿئي،  ته  شنتوڌرم  جو  به،  جنهن  ۾  ٻاوا  ۽  انهن  جي  ڪم  ۾  مدد  ڪرڻ  لاءِ  مائڪو  ڇوڪريون  ٿين  ۽  مندر  کان  وڌيڪ  انهن  خوبصورت  جوان  مائڪو  ڇوڪرين  کي  ڏسي  زائرين  جي  ضرور  دل  خوش  ٿي  ويندي  هوندي.  بهرحال  جنجا  ۽  اوتيرا  ۾  اهو  فرق  آهي.  جيتوڻيڪ  ٿوري  وقت  لاءِ  آيل  هڪ  ٽوئرسٽ  کي  اهي  سڀ  مندر هڪ  جهڙا  لڳندا. شمونوسيڪيءَ  ۾  به  جپان  جي  ٻين  شهرن  وانگر  ڪيترائي  جنجا  ۽  اوتيرا  آهن.  اسان  جي  ميزبان  اسان  کي  اڪوما  جنگو  جنجا  (درگاهه)۾  وٺي  آئي،  جيڪو خوبصورت  هنڌ  تي  سهڻي  آرڪيٽيڪٽ  ۽  رنگن  جو  آهي.  خوبصورت  يا  سهڻو  هنڌ  ته  نه  فقط  هن  مندر  لاءِ  چئي  سگهجي  ٿو،  پر  هن  قسم  جا  آڳاٽا  مندر  جبلن  تي،  جبلن  جي  غارن  ۽  قدمن  ۾  بيحد  رومانوي  هنڌن  تي  آهن،  جتي  قدرتي  باغ  باغيچا  ويندي  آبشار  آهن.  شمونوسيڪي  جپان  جي  يامگاچي  ضلعي  ۾  آهي.  انتظاميه  جي  لحاظ  سان(جاگرافيڪلي  ۽  ڪلچرلي)  سڄي  جپان  کي  مختلف  حصن  ۾  ورهايو  ويو  آهي،  جنهن  کي  پاڻ  صوبا  يا  ملائيشيا  وانگر  رياستون  ته  نٿا  چئي  سگهون،  پر  کڻي  ضلعا  سمجهون.  جيتوڻيڪ  پنهنجي  حيدرآباد،  نوابشاهه  جهڙي  ضلعي  کان  به  وڏا  ٿيندا.  بهرحال  جپاني  ان  کي سڏين  ۽  انگريزيءَ  ۾ هتي  جپاني  اڪثر  پڇندا  آهن  ته  تون  ڪهڙي  پريفڪيچر کان  آهين؟.  ان  مان  ماڻهوءَ  جي  رسم  رواج  ۽  ڪلچر  جي  ڪافي  خبر  پوي  ٿي.  هونءَ  کڻي  جپان ملڪ  آهي،  پر  تڏهن  به  زبان  جي  لهجي  ۽  رسم  رواج  ۾  هر  ضلعي  مطابق  فرق  اچي  ٿو.  جيئن  سنڌ  ۾  هڪ  ئي  سنڌي  زبان  ڳالهائي  وڃي  ٿي،  پر  تڏهن  به  ٿر،  شڪارپور،  حيدرآباد  ۽  ٺٽي  جي  زبان  ۾  ڪجهه  فرق  رهي  ٿو  ۽  ماڻهن  جي  عادتن  ۾  پڻ.  اسان  جي  جپاني  ميزبان  نتسومي  ٻڌايو  ته  هن  جي  ڏاڏي  هتي  ”يامگاچي“  ضلعي  ۾  دفن  ٿيل  آهي،  جنهن  جي  قبر  تي  پَن  رکڻ  لاءِ  ٿوري  دير  هلندي.  اهي  پنن  جون  ٽاريون  هن  رستي  تان  هڪ  گلن  واري  جي  دڪان  تان  ورتيون  هيون. جپاني  مري  ويلن  جي  لاش  کي  ساڙي،  پوءِ  ڦلهير  زمين  ۾  دفن  ڪن.  پوءِ  ان  جي  مٿان  ٻه  يا  ٽي  فوٽ  کن  چورس  يا  مستطيل  ڪٽ  ورڪ  جي  مختلف  جيوميٽريڪل جا  پٿر  رکن  ۽  اهي  پٿر  ان  مري  ويل  جي  پونيئرن  جي  سماجي  ۽  معاشي  پوزيشن  ظاهر  ڪن  ٿا.  قبرن  مٿان  رکڻ  لاءِ  انهن  ڪٽ  ورڪ  وارن  پٿرن  جو  اخبار  ۾  ڪالهه  ئي  هڪ  اشتهار  پڙهي  رهيو  هوس،  جن  جي  قيمت  لکين  يَن  ٿئي  ٿي.  اخبار  ۾  جيڪي  مختلف  قبرن  جا  پٿر  هئا،  انهن  ۾  ست  لک  رپين  جو  به  هو  ۽  هڪ  ته  ٻارهن  لکن  جو  به  هو.  پڙهندڙ  ان  مان  اندازو  لڳائي  سگهن  ٿا  ته  جپاني  پنهنجي  موتي  فوتي  تي  ڪيڏو  خرچ  ڪن  ٿا. هونءَ  جپاني  پئسي  جي  معاملي  ۾  سياڻا  آهن،  پر  مرڻي  پرڻي  جهڙين  ٻن  ٽن  رسمن  ۾  مار  کايو  وڃن  ۽  جي  ائين  نٿا  ڪي  ته  دوست  يار  کين  گهٽ  وڌ  ٿا  ڳالهائين  ۽  پاڻ  به  ٻين  کي  ڳالهائين  ٿا.  هو  پنهنجو  پاڻ  کي  اهڙين  رسمن  کان  آجو  ڪري  نه  سگهيا  آهن،  جو  يورپين  وانگر  هيڏانهن  هوڏانهن  به  شفٽ  نٿا  ٿين.  جپان  ۾  رهائش  جو  مسئلو  آهي  ۽  سالن  کان  سڀ  اتي  ئي  انهن  گهٽين  ۽ گهرن  ۾  رهندا  اچن.  وڌ  ۾  وڌ  گهر  ڊاهي  يعني جايون  ختم  ڪري (فلئٽ)  ٺاهيا  اٿن  ۽  سڀ  اتي  ئي  ويٺا،  هڪ  ٻئي  جي  غمين  خوشين  جا  معرڪا  اٽينڊ  ڪن  ۽  هڪ  ٻئي  تي  ٽوڪون  چٿرون  ڪن. ٻي  ڳالهه  ته  جپاني  پنهنجي  مري  ويل  مائٽن  جي  قبرن  تي  گل  رکڻ  بدران  هڪ  خاص  وڻ  جون  ٽاريون  رکن،  جيڪو  وڻ  جابلو  علائقن  ۾  تمام  گهڻو  ٿئي  ٿو.  اسان  کي  نتسومي  شمونوسيڪي  شهر  جي  مختلف  رستن  تان  ڦيرائي”اڪاما  جنگو“  جنجا  تي  وٺي  آئي،  جيڪو  ٿورو  مٿانهين تي  آهي،  جو  اتان  پري  پري  تائين  سمنڊ  ۽  ان  ۾  هلندڙ  جهاز  ۽  ٻيڙيون  نظر  اچي  رهيون  هيون.  سال  ۾  هڪ  دفعو  هن  درگاهه  کي  چڱيءَ  طرح  صاف  ڪيو  وڃي  ٿو  ۽  اڄ  اهو  ڏينهن  صفائي  جو  هو.  شهر  جا  ڪافي  والنٽيئر  مرد  ۽  عورتون  صفائيءَ  لاءِ  پهچي  ويا  هئا،  جن  مان  ڪيترن  بانس  جا  وڻ  پٽي  انهن  جي  ٽارين  سان  ٻهاري  ڏيڻ  شروع  ڪري  ڇڏي  هئي.  انهن  ۾  هڪ  تمام  پوڙهي  عورت  پڻ  هئي.  پوڙهيون  ته  ٻيون  به  ڪيتريون  ئي  هيون،  پر  انهن  پوڙهين  ۾  هيءَ  تمام  جهُور  پوڙهي  هئي.  مون  هن  کان  عمر  نه  پر  اهو  پڇيو  ته  هوءَ  ٻي  وڏي  لڙائيءَ  ۾  جڏهن  آمريڪا  هيروشيما  تي  بم  ڪيرايو  هو،  ته  ڪيترن  سالن  جي  هئي. ”چاليهه  سالن  جي  هونديس“  هن  وراڻيو.  تنهن  جي  معنيٰ  ته  هيءَ  نوي  کان  وڏيءَ  عمر  جي  چئبي.  شابس  هجيس،  جو  هن  عمر  ۾  اهڙي  کڙي  تڙي آهي،  جو  گهران  هتي  آرام  لاءِ  نه  پر  هن  جنجا جي  صفائي  ڪرڻ  لاءِ  آئي  آهي.  سندس  هٿ  ۾  ٻهارو  هو.  مون  کيس  فوٽوءَ  لاءِ  منٿون  ڪيون،  پر  هوءَ  شرمائيندي  رهي.  هن  سان  گڏ  ٻيون  (هن  کان  گهٽ  پوڙهيون)  فوٽوءَ  لاءِ  پاڻهي  ئي  پئي  آيون،  پر  هيءَ  نه  مون  سان  گڏ  ڪڍائڻ  لاءِ  راضي  هئي  ۽  نه  اڪيلي  سر.  پر  پوءِ  نتسومي  الائي  ڪهڙو  ڪَن  ۾  ڦسڪو  هنيس،  جو  هوءَ  يڪدم  راضي  ٿي  وئي.  شايد  اهو  ئي  چيو  هوندائينس  ته  گائيجن(ڌاريو)  آهي.  هي  فوٽو  پنهنجي  ملڪ  وڃي  ڏيکاريندو.  يا  خبر  نه  آهي،  ڇا  چيائنيس. اهڙيءَ  طرح  هڪ  فوٽو  هن  درگاهه  جي  وڏن  مجاورن  جي  ڪم  ۾  مدد  ڪرڻ  وارين  ڇوڪرين  مائڪو  مان  هڪ  سان  ڪڍائڻ  چاهيم  ٿي.  منهنجي  ڀرسان  لنگهندڙ  هڪ کي  چيم،  پر  هوءَ  پير  سڙيل  ٻلي  وانگر  هيڏانهن  وڃي  هوڏانهن  پئي  وئي،  ڄڻ  سڄي  مندر  ۽  قبرستان  جي  صفائيءَ  جو  ڪم  هن جي  مٿي  اچي  ويو  هجي.  ان  بعد  وري  نتسومي  خبر  ناهي  ڪهڙا چئي  هڪ  ٻي  مائڪو  کي  مندر  مان  گهلي  آئي  ۽  منهنجي  چوڻ  تي  مندر  اڳيان  روايتي  رکيل  پٿر  جي  ڪتن  مان  هڪ  جي  اڳيان  ٿي  بيٺي  ۽  نتسومي  فوٽو  ڪڍيو.  ڪتن  بابت  شروع  ۾  لکي  چڪو  آهيان  ته  شنتو  ڌرم  جي  مندر  اڳيان ٻه  ڪتا  بيٺل  هوندا  آهن. بهرحال  هي  تکي  ڳاڙهي  ۽  نارنگيءَ  جي  جنجا(جپاني  درگاهه)  شهنشاهه  انتوڪو جي  نالي  وقف  ٿيل  آهي،  جيڪو  1185  ۾  هڪ  نيول  جنگ  ۾  مارجي  ويو  هو.  اها  لڙائي  اتي  ئي  سامهون”ڪان  مون“  گچي  سمنڊ  ۾لڳي  هئي...اتي  موجود  هڪ  ٻائو  هي  سڄو  قصو  ٻڌائي  رهيو  هو،  پر  مون  ٻڌڻ  ۾  گهڻي  دلچسپي  نه  ڏيکاري.  جپان  جي  هر  هڪ  پريفيڪچر  (ضلعي)  بلڪه  ڳوٺ جي  جنگي  جوڌن  ۽  سامورائي  پهلوانن  ۽  ڌرمي  پئنچن، يعني  هتي  جي  جاگيردارن،  نوابن  جي  ايڏي  پيچيده  ۽  منجهيل  تاريخ  آهي،  جو  هتي  جا  ماڻهو  به  انهن  کوندن  کان  پري  ڀڄن  ٿا  ۽  اسان  جاهلن  ۽  سست  ماڻهن  کي  ته  مغلن  جي  تاريخ  ته  پري،  پر  ميرن  ڪلهوڙن  جي  تاريخ  جي  ئي  خبر  ناهي. 
31,http://www.thekawish.com/Articles1/Altaf%20Shaikh/2005/2005/27%20Nov%2005.htm,"جاپاني  مرد  جي  مردانگي  ۽  ڀت آچر 27 نومبر 2005ع جاپاني  مرد  ۾  ٻيءَ  ڪنهن  ڳالهه  جي  ٽون  ڦان  هجي  يا  نه،  پر  کاڌي  جي  معاملي  ۾  هو  وڏو  شوقين  مڙس  آهي.  ملڪ  ۾  پوک  جو  حال  لڀي  ڪو  نه،  ٺلها  چانور  به  ايترا  ڪو  نه  ٿا  ٿين  جو  هن  ملڪ  جي  هيڪاندي  آدمشماريءَ  لاءِ  پورا  ٿي  سگهن  ۽  ٻيءَ  جنگ  عظيم  دوران  توڙي  ان  کان  اڳ  ته  هيڪاندي  حالت  خراب  هئي،  ته  به  انهن  ٺلهن  پاڻي  پسيل  چانورن  جا  به  هنن  نموني  نموني  جا  شوق  ڪيا  ٿي.  هينئر  ته  جاپان  پئسي  جي  زور  تي  دنيا  جو  هر  قسم  جو  کاڌو،  ميوو  ۽  ڀاڄي  ڀتي  حاصل  ڪري  مختلف  نموني  جا  ڊش  تيار  ڪرائي  ٿو  ۽  اڄ  جو  ٽوئرسٽ  سمجهي  ٿو  ته  اهو  سڄو  ناز  نخرو  دولت  جي  اچڻ  ڪري  آهي،  پر  اها  ڳالهه  نه  آهي.  جيئن  مٿي  لکي  آيو  آهيان  ته  جاپان  ۾  غربت  وارن  ڏينهن  ۾  به  جڏهن  فقط  اري  ۽  اڌڙن  جهڙا  چانور  هئا،  تڏهن  به  جاپانين  انهن  کي  وڏي  چَس  ۽  حظ  سان  کاڌو  ٿي،  جنهن  جو  ذڪر  جاپاني  ادب  مان  اڄ  به  معلوم  ٿئي  ٿو.  بهر  حال  جاپانين  وٽ  کاڌي  جو  ڪلچر  تمام  پراڻو  آهي  ۽  بقول  هڪ  جاپاني  ڪالم  نويس  ”ڪائوري  شوجي“  جي  ته، اوڀر  واري  جاپاني  حصي جي  ماڻهن  جو (اولهه  واري  جاپان)  جي  ماڻهن  سان  کاڌي  جي  معاملي  ۾  هڪ  ٻئي  سان  ننڍ  وڏائيءَ تي  بحث  ضرور  هلندو  رهي  ٿو  ۽  کاڌي  جي  بنياد  تي  هڪ  ٻئي  جي  سماجي  پوزيشن  اعليٰ  سمجهي  وڃي  ٿي.  هتي  جاپان  جا  ڪانسائي  ماڻهو  (اولهه  پاسي  جا  رهاڪو)  هميشه  چوندا  آهن  ته،  ”ڪانٽو  اسٽائيل“  کاڌا  اڌ  ڪچا  پڪا،  ۽  ذائقي  بنا  آهن  ۽  اوڀر  پاسي  جا  جاپاني  ڪانسائي  رڌ  پچاءَ  کي  سوادي  پر  ڏڦ  نڪتل سڏين  ٿا.  ايتريقدر  جو  ڪانٽو  ۽  ڪانسائي  ماڻهن  جي  وچ  ۾  شاديون  به  ڪي  ورلي  ٿين.  آهي  نه  تعجب  جهڙي  ڳالهه پنهنجو  پاڻ  کي  ٻئي  کان  اُتم  سڏائڻ  يا  محسوس  ڪرڻ  لاءِ  بنيادي  طور  ڪا  ته  ڳالهه  هجي سڄي  جاپان  جا  ماڻهو  به  هڪجهڙا،  زبان  ۽  تعليم  به  ساڳي،  سڀ  جاپاني  پورهيت  ۽  ايماندار  به  هڪ  جهڙا،  سڀني  جاپانين  جي  پوشاڪ  به  هڪجهڙي،  پوءِ  ڪا  ته  ڳالهه  هجي  جنهن  جي  بنياد  تي  پاڻ  کي  ”سماٽ“  ۽  ”غير  سماٽ“  سڏائجي...  اها  آهي  کاڌو  پيتو.  منهنجي  هڪ  جاپاني  سڃاڻي  ٻڌايو  ته  هن  جو  سندس  ساهيڙي سان  اختلاف  فقط  ان  ڳالهه  تان  ٿيو،  جو  هن  غريب  جي  ٻار  هر  شئي  مٿان  ”مايونيز“  لڳائي  ٿي  کاڌي.  بس  ان  ڳالهه  تان  سندس  دل  ٽٽي  پيئي  ۽  يڪدم  ڇڏي  ڏنائينس.  هو  ڇا  چوندا  آهن  ته (سئو  سالن  جي  عشق  جي  تپش  لحظي  ۾  ٿڌي  ٿي  وئي). توهان  کي  عجيب  لڳندو  ته  جاپانين  جي  ڪلچر  ۾  ايتري  ته آهي،  جو  هو  ٻئي  جي  اصل  نسل  ۽ (شخصيت)  جو  اندازو  کاڌي  جي  ڪجهه  شين  جي  نالن  مان  لڳائين  ٿا.  جيئن  پاڻ  وٽ  ڪو  هنداڻو  سڏي  ته  ڪو  ڇانهين.  يا  ڪو  مٽر  چوي  ته  ڪو  پيز  ۽  ان  مان  ماڻهو  اندازو  لڳايو  وڃن  ته  اڳلو  اترادي  آهي  يا  لاڙ  جو،  ڳوٺ  جو  آهي  يا  شهر  جو،  ٿري  آهي  يا  شڪارپوري.  اهڙي  طرح  جاپاني  ٻئي  جي  ڳالهائڻ  مان  ان  جي  شخصيت  جو  جائزو  لڳائين  ٿا  ته  هو  جيڪو  ”آپ  آپ“  ڪري  پيو  ڳالهائي،  سو  پڙهيل  لکيل،  لکنوي  يا  دهلوي  آهي  ۽  هي  ٻيو  ائين  ڄٽ  آهي،  جيڪو  پنهنجن  ٻارن  جون  دانهون  ڏئي  رهيو  آهي  ته،  ” نه  کاريا  هي،  نه  پي  ريا  هي...  بس  روئي  ريا  هي...“ اسان  وٽ  ڪڻڪ  جام  ٿئي  ٿي  ۽  هر  شئي  ڪڻڪ  جي  ملندي.  بسڪيٽ،  ڊبل  روٽي،  نان  پوريون،  ويندي  سويون  ۽  سموسن  جا  تهه  ڪڻڪ  جي  اٽي  جا  ٿين،  پر  ملائيشيا،  انڊونيشيا  کان  وٺي  مٿي  اُتر  ڪوريا  جاپان  تائين  سڄي  ڏور  اوڀر  ۽  ڏکڻ  اوڀر  ۾  چانورن  جي  پوک  عام  ٿئي  ٿي  ۽  هيڏانهن  جاپان  ۾  ماني  معنيٰ  ڪڻڪ  جي  چپاتي  يا  اڦراٺو  نه  پر  پاڻيءَ  پسيو  ڀت.  ويندي  هتي  استعمال  ٿيندڙ  مختلف  قسم  جون  سويون  (سنهيون  ٿلهيون)  چانورن  جي  اٽي  مان  ٺهن  ٿيون.  بلڪه  هن  پاسي  اٽو  معنيٰ  چانورن  جو  اٽو  ۽  نه  ڪڻڪ  جو  اٽو  ۽  هتي  گهڻيون  شيون،  ويندي  ڪيڪ  بسڪيٽ  به  چانورن  مان  ٺهن  ٿا.  هتي  جي  هڪ  مشهور  شئي  جيڪا  هتي  جي  سئنڊوچ  يا  سموسو  چئي  سگهجي،  ”اونيگري“  آهي،  بلڪه  صحيح  اچار  ”اوني  گري“  آهي.  اونيگري  چنبڙيل  چانورن  جو  بال  ٿئي  ۽  چانورن  کي  هٿ  سان  ايئن  ملائي  ٺاهبو  آهي،  جيئن  قيمتي  مان  ڪوفتا  ٺاهبا  آهن.  پر  هي  ڪوفتن  کان  ڪجهه  وڏو  ٿئي  ۽  شڪل  ۾  گول  هئڻ  بدران  رس  گلي  وانگر  ڪجهه  ڊگهو  ٿئي،  منجهس  وچ  ۾  ڀاڄيءَ  ذرو  يا  قيمون  يا  چڪن  جي  ڪاتر  ٿئي.  يعني  هڪ  قسم  جو  سموسو  يا  سئنڊوچ  ٿئي،  جيڪا  هتي  هلندي  چلندي  ننڍن  وڏن  دڪانن  يا  ڪئنٽين  هوٽلن  مان  ماڻهو  وٺي  کائين  ٿا.  هونءَ  دراصل  ان  جو  نالو  فقط  ”نيگري“  هجڻ  کپي،  پر  هتي  جاپان  ۾  ڪيترين  شين  جي  اڳيان،  خاص  ڪري  کاڌي  جي  شين  اڳيان  عزت  خاطر  ”او“  لڳايو  وڃي  ٿو.  پاڻ  وٽ  اُن  جو  ڏورانهون  مثال  کڻي  ”شريف“  سمجهو.  سيوهڻ  شريف،  مٽياري  شريف،  درگاهه  شريف.  هڪ  همراهه  چيو  ته  ”مزار  شريف“  تي  ”رنگ  شريف“  ٿي  رهيو  آهي. سو  هتي  جاپان  ۾  ڪيترين  شين  اڳيان  ”0 
		“  لڳايو  وڃي  ٿو.  جيئن  چانهه  جو  جاپاني  لفظ آهي،  پر  ٺلهو  ”چا“  چوڻ  بدران  ”اوچا“  چيو  وڃي  ٿو.  اهڙي  طرح (گوشت)  ويندي (پاڻي)، (لنچ  باڪس)  ۽ (پليٽ)  اڳيان  به  او  لڳايو  وڃي  ٿو.  يعني  اها  ئي  وڃي  ڳالهه  ٿي  ته  ”رنگ  شريف“  پيو  ٿئي.  سو  ”اونيگري“  دراصل  فقط  ”نيگري“  لفظ  آهي،  جيڪو  فعل مان  نڪتو  آهي،  معنيٰ  سوگهو  ڪرڻ  يعني  ڀاڄي  يا  قيمي  جو  چوڌاريءَ  ڀت  کي  سوگهو  ڪري  هڪ  قسم  جو  چانورن  جو  ڪوفتو،  بال  يا  کڻي  چئجي  ته  رس  گلو  ٺاهيو  وڃي  ٿو.  (هونءَ  اها  شئي  فقط  جاپاني  چانورن  سان  ئي  ٺاهي  سگهجي  ٿي،  جيڪي  جيتوڻيڪ  سواد  ۽  سڳنڌ  ۾  اسان  جي  چانورن  کان  سادا  آهن،  پر  منجهن  کونئر  جهڙي  لئيدار شئي  اهڙي  آهي،  جو  رڌل  چانور  نارمل  حالت  ۾  به  هڪ  بئي  سان،  پليٽ  سان  چنبڙيا  پيا  هوندا  آهن.  مٺ  ۾  جهلي  ٿورو  ئي  زور  ڏيڻ  سان  بال  ٺهيو  وڃي). اسان  ڌاريان  توڙي  جاپان  جي  عام  مخلوق،  ٻار  ٻچا،  ڪڙمي  ڪاسبي،  ڪارخانن  جا  مزور  ۽  شپ  يارڊن  جا  ڪاريگر  ۽  ڪم  وارا  (جن  کان  اسان  جاپاني  سکڻ  جي  شروعات  ڪئي)  سڀ  ”اونيگري“  سڏين.  ٻين  وڌيڪ  پڙهيل  ڳڙهيلن  يعني  جاپاني  معززين  ۾  ٻيا  ڄٽ  سمجهيا  ويندا  آهن،  جو  هو  ان  ساڳئي  سئنڊوچ  کي سڏين،  جيڪو  لفظ  فعل مان  نڪتو  آهي،  معنيٰ  ڳنڍڻ. مٿي  ٻڌائي  چڪو  آهيان  ته  جاپاني  زبان  ۾  ڪيترن  اسمن  اڳيان  ”0 
		“ لڳايو  وڃي  ٿو،  پر  هتي  ڪجهه  وقت  رهڻ  بعد  توهان  کي  ڄاڻ  ٿي  ويندي  ته  ان  قانون  جي  به  وڏي  پابند  هتي  جي  عورت  آهي.  هتي  جو  جاپاني  مرد  شينهن  بادشاهه  (وڻيس  ته  آنا  ڏئي  وڻيس  ته  ٻچا)  ان  قاعدي  قانون  کان  آزاد  آهي  ۽  اهو  اڪثر  ”او“  جو  اُچار  ڪاٽو  ڪري  باقي  لفظ  اچاريندو  وتندو.  آخر  ته  هو  هن  اڀرندڙ  سج  جي  ڌرتيءَ  جو  ”هسبنڊ  مئن“  آهي.  هو  هر  ڳالهه  کان  آزاد  آهي.  باقي  هتي  جي  عورت  ”او“  جي  اُچار  بنا  فقط  چا،  نيڪو،  سارا،  بينٽو  ته  چئي  ڏيکاري بقول  ظفر  شيخ  جي (ظفر  شيخ  اڄ  ڪلهه  الجزائر  ۾  پاڪستان  جو  سفير  آهي،  هو  ستر  واري  ڏهاڪي  جو  وڏو  حصو  مون  سان  گڏ  جاپان  ۾  هو  ۽  اڄ  به  بهترين  جاپاني  ڳالهائي  ٿو).  هڪ  ٻيءَ  ڳالهه  جيڪا  گهڻو  وقت  رهڻ  بعد  هڪ  ڌاريو  به  جاپاني  سوسائٽي  ۾  محسوس  ڪري  ٿو  ته  جاپاني  مردانگيءَ  جي  اها  به  نشاني  آهي،  ته  هو  ڊبل  روٽي  يا  ڪڻڪ  جي  ٻيءَ  شئي  بدران  ڀت  پسند  ڪري  ٿو.  جيئن  اسان  وٽ  ”ڏهه  لڳي  ڏهه  منٽن“  واريون  وڏيون  مُڇون  مردانگيءَ  جي  نشاني  سمجهيون  وڃن  ٿيون.  ڪيترا  ته  نوان  جاپاني  گهوٽ  صبح  جو  نيرن  تي  به  جاپان  جو  مشهور  چانورن  جو  ڊش گهرائين.  جيئن  هتي  جي  جاپاني  عورت  کي،  جيڪا  اڳهين  سورن  جي  ستايل  ٿئي  ٿي،  اُن  کي  خبر  پوي،  ته  گهر  تي  ڪنهن  جو  راڄ  آهي سندس  يا  مرد  جو. ۽  پوءِ  جيڪڏهن  اڳتي  هلي  ڪنهن  جاپاني  گهر  ۾  نيرن  تي  عورت  پنهنجي  ”سرتاج“  لاءِ  ڀت  نه  رڌي  ته  معنيٰ  زال  مڙس  جا  تعلقات  ٻڏتر ۾  آهن.  ان  جي  خاطري  يعني جي  پڪ  مڙس  کي  پان  شوڪو  (ڊبل  روٽي)  کائڻ  مان  لڳائي  سگهو  ٿا. جاپان  ۾  کاڌي  جي  زبان  جو  واسطو سان  به  آهي  ۽  فعل (معنيٰ  کائڻ)  ان  لاءِ  به  استعمال  ٿئي  ٿو.  پنهنجي  هڪ  پهاڪن  جي  انگريزي  ڪتاب ۾  هتي  جي  هڪ  مشهور  جاپاني  چوڻي  ڏئي  چڪو  آهيان  ته معنيٰ  اهو  ماڻهو  جيڪو  سندس  اڳيان  سجايل  کاڌو  نٿو  کائي،  ان  جي  مردانگيءَ  تي  شڪ  آهي  ۽  اها  چوڻي  فقط  کاڌي  لاءِ  نه  پر لاءِ  به  آهي.  ڪيترا  جاپاني  مرد  پنهنجي  بي  انتها  پيار  جو  اظهار  ڪرڻ  لاءِ  عورت  کي  هميشه  اهو  ئي  چوندا  آهن  ته (تون  ايڏي  سهڻي  آهين،  جو  توکي  کائڻ  تي  دل  چوي  ٿي.) "
32,http://www.thekawish.com/Articles1/Altaf%20Shaikh/2005/2005/10%20Dec%2005.htm,انڊيا  وڃڻ  لاءِ  پنهنجو  بارڊر  ٽپڻ ڇنڇر 10 ڊسمبر 2005ع منهنجي  انڊيا  هلي  شادي  اٽينڊ  ڪرڻ  جو  ٻڌي،  جتي  منهنجا  اوڏ  دوست  خوش  ٿيا،  اتي  مان  پاڻ  انهن  کان  وڌيڪ  خوش  هوس.  انڊيا  جهڙي  ملڪ  ۾  اڪيلي  سر  وڃڻ  کان  مون  به  ڪترايو  ٿي،  تنهنڪري  گروپ  ۾  وڃڻ  جو  هي  سٺو  موقعو  هو.  ٻيو  ته  گروپ  به  ڪو  ڌارين  جو  نه،  پر  پنهنجن  جو  ئي  هو،  جنهن  جو  هڪ  هڪ  ڀاتي  مون  اڳيان  ننڍو  ٿي  وڏو  ٿيو  هو.  انهن  جون  شاديون  ٿيون  ۽  انهن  جا  ٻار  وڏا  ٿيا،  پڙهيا  ۽  هاڻ  اهي  به  پيا  شاديون  ڪن.  ٻي  ڳالهه  ته  هنن  جي  هندو  مذهب  سان  واسطي  سبب،  مون  کي  ڪيترن  ئي  هنڌن  جي  ريتن  رسمن،  عقيدن  ۽  عبادتگاهن  جي  ويجهڙائيءَ  کان  خبر  پوڻي  هئي. انڊيا  جي  ڌرتيءَ  تي  پير  رکڻ  جي  اميد  البت  ان  وقت  گهٽجي  وئي،  جڏهن  پاڪستان  جو  بارڊر  ٽپڻ  مهل  اسان  جو  پنهنجي  ملڪ  جي  اميگريشن  ۽  ڪسٽم  وارن  سان  واسطو  پيو.  ايئرپورٽ  تي  ڪلاڪ  اندر  ٻه  ٽي  اڏامون  اچن  ٿيون  ۽  هر  اڏام  مان  ٻه  ٽي  سئو  ماڻهو  لهن  ٿا.  پر  روزانو  ايترن  ماڻهن  کي  اتي  بيٺل  اميگريشن  ۽  ڪسٽم  وارا  آرام  سان  منهن  ڏيو  وڃن.  هيڏانهن  لاهور  ڏي  سڄي  ڏينهن  ۾  هڪ  بس  ٿي  لنگهي،  جنهن  ۾  وڌ  ۾  وڌ  پنجاهه  ماڻهو  ڪي  مس  ٿا  ٿين،  پر  اسان  کي  ڇا  ڪسٽم  ۽  اميگريشن  وارن  تنگ  ڪيو.  سڄو  ڏينهن  ۽  رات  ٽرين  ۾  سفر  ڪري،  ڪراچيءَ  کان  لاهور  رات  جو  هڪ  بجي  پهتا  هئاسين.  پورن  ٽن  ڪلاڪن  بعد  (يعني  صبح  جو  چئين  بجي)  پاڪستان  ٽوئرزم  ڊپارٽمينٽ  جي  آفيس  ۾  بس  لاءِ  آيا  هئاسين،  جتان  پوري  ڇهين  بجي  رواني  ٿئي  ٿي.  پورا  ٻه  ڪلاڪ  اتي  جو  منجهيل  عملو  خبر  ناهي  پوليس  کاتي  طرفان  هو  يا  ٽوئرزم  ڊپارٽمينٽ  طرفان،  ڪڏهن  بئگون  توريندو  رهيو،  ته  ڪڏهن  بئگون  کولرائيندو  رهيو. ”بئگن  ۾  يا  هٿن  ۾  جيڪي  ڪئميرائون  اٿَوَ،  انهن  مان  بيٽري  سيل  ڪڍي  جمع  ڪرايو.  سامان  جي  هر  بئگ  تي لڳائي  ائڊريس  لکو.....سامان  هن  ڪنڊ  ۾  ڪري  رکو،  هاڻ  هن  ڪنڊ  ۾  رکو...سامان  مان  ڪو  به  ننگ  هٿ  ۾  نه  کڻو“ کين  ئي  سمجهه  ۾  نه  پئي  آيو  ته  هو  ڇا  ٿا  چاهين.  بهرحال  اهو  ته  صاف  ظاهر  هو،  ته  هنن  کي  ڪجهه  خرچي  کپي،  جيڪا  اسان  نٿي  ڏيڻ  چاهي.  آخر  اسان  مان  ڪن  همراهن  هنن  کي  چيو  ته  هي  سڀ  ڄڃ  جا  ماڻهو  آهن  ۽  توهان  جي  پنجاب  جي  انڪم  ٽئڪس  ڪمشنر  جا  ڀائر  ڀيڻون  ۽  انهن  جا  ٻار  آهن.  ان  بعد  خبر  ناهي  ان  دڙڪي  ڪري  يا  شايد  ان  ڪري  به  ته  6  ٿي  ويا  هئا  ۽  بس  کي  هر  صورت  ۾  لاهور  ڇڏڻو  هو،  سو  اسان  جو  سامان  جلدي  جلدي  بس  ۾  رکايو  ويو.  باقي  هنن  ٻه  ڪلاڪ  اسان  کي  جيڪو  اجايو  ڊوڙايو  ۽  اڳيان  واگها  بارڊر  وٽ  جيڪو  اسان  جو  تيل  ڪڍيو،  ان  اسان  کي  پويان  پير  ڪرڻ  تي  مجبور  ڪري  ڇڏيو.  بهرحال  لاهور  ڇڏي  اڌ  ڪلاڪ  بعد  واگها  پهتاسين.  جتي  وري  اسان  جي  بيٺل  پوليس  ۽  ڪسٽم  وارن  تنگ  ڪرڻ  شروع  ڪيو.  هنن  کي  چيوسين  ته  بئگن  جي  چيڪنگ  ته  ويهه  منٽ  کن  اڳ  لاهور  ۾  ٿي  وئي،  توهان  وري  ڇو  ٿا  کوليو؟  ”اها  چيڪنگ  سيڪيورٽي  خاطر  پوليس  ڪئي  هئي“  هنن  وراڻيو.  ”۽  هاڻ  اسان  ڪسٽم  جي  خيال  کان  چيڪ  ڪنداسين.“  انهي  دوران  هنن  جو  ننڍو  عملو  (سپاهي)  اسان  کي  في  پاسپورٽ  هزار  روپيه  سندن  آفيسرن  کي  خرچي  طور  ڏيڻ  جي  سهڻي  صلاح  ڏيندو  رهيو.  جنهن  تان  هنن  هڪ  روپيو  به  لهڻ  نٿي  چاهيو. ”توهان  کي  معلوم  هجڻ  کپي  ته  هڪ  هزار  روپين  کان  مٿي  نٿا  کڻي  سگهو“ ڪسٽم  جي  هيٺين  عملي  بئگن  اڳيان  بيٺل  عورتن  کي  چيو.  کين  اهو  معلوم  ٿي  چڪو  هو  ته  هي  هندو  ڌرم  جا  پاڪستاني(شايد  دڪاندار)  انڊيا  پيا  وڃن.  پر  هنن  کي  اها  خبر  نه  هئي  ته  هن  ۾  پروفيسر  بسنت  جهڙا  9 1  هين  گريڊ  جا  آفيسر،  ادا  گلاب  راءِ  جهڙا  رٽائرڊ  ڊاڪٽر  ۽  سندس  ڀائٽي  رانا  اوڏ  جهڙا  ايريگيشن  جا  انجنيئر  ۽  ٻيا  ڪيترا  مرد،  عورتون  ۽  ويندي  ڇوڪريون  ليڪچرر،  ٽيچر،  ڊاڪٽر  ۽  سرڪاري  آفيسر  به  شامل  آهن.  بهرحال  ان  پئسي  جي  ڳالهه  تي  مردن  کان  وڌيڪ  اڳيان  بيٺل  عورتن  ڪسٽم  جي  سپاهين  کي  چيو  ته  ”ڇو؟  ڀائيٽي  جي  شاديءَ  تي  مهيني  لاءِ  پيا  وڃون  ۽  پاڻ  سان  فقط  هزار  روپيه  کڻي  هلون؟  ڪٿي  آهي  اهڙو  سخت  قانون.  اسان  کي  ڏيکار؟“.اهو  ٻڌي  سپاهين  ۽  سامهون  ڪنڊ  ۾  چپڙي  ڪري  ڪرسين  تي  ويٺل  آفيسرن  کي  في  الحال  ماٺ  لڳي  وئي.  پر  وري  رينگٽ  جاري  رکيائون.  هو  ڪو  پڪو  پهه  ڪري  آيا  هوندا،  ته  ڪنهن  طريقي  سان  ويندڙ  مسافرن  مان  خرچ  پاڻي  ڪڍڻو  آهي  ۽ پڪ  پنهنجين  جوين  سان  به  واعدو  ڪري  آيا  هوندا ته  اڄ  شاپنگ  تي  هلجو،  انڊيا  ويندڙ  مسافرن  کي  ڦري  اينداسين.  پاسي  کان  بيٺل  پيٽارو  جي  پڙهيل  دودي  اوڏ  مون  کي  چيو ”ڀائي  جان موٽ  ته  موٽون،  ههڙي  ڪا  ٻي  ذلالت “  ۽  سچ  ته  اهو  هو  ته  آئون  به  هاڻ  پڪوپهه  ڪري  رهيو  هوس  جو  سڄي  عمر  سفر  ڪرڻ  دوران  اهڙي  بڇڙائي  مون  نه  ڏٺي  هئي.  کڻي  ته  اسان  جي  ملڪ  جي  پوليس  ۽  ڪسٽم  ٻين  ملڪن  جي  پوليس  ۽  ڪسٽم  کان  وڌيڪ  خراب  آهي،  پر  ڪڏهن  به  ڪراچي  ايئرپورٽ  يا  بندرگاهه  ۾  اهڙا  آفيسر  يا  سپاهي  نه  ڏٺم،  جهڙا  هن  بس  جي  مسافرن  کي  تنگ  ڪرڻ  وارا  هتي  لاهور  ۽  واگها  بارڊر  تي  ڏٺم.  هاڻ  ڦڏو  ته  ڦڏو  ئي  سهي.  دودي  ۽  مون  آخر ڪسٽم  آفيسرن  کي  پنهنجو  تعارف  ڪرائي،  ٻڌايوسين  ته  هيءَ هڪ  ڄڃ  آهي،  جنهن  ۾  سڀ  هڪ  فئملي  جا  ماڻهو  آهن  ۽  قانوني  طرح  اجازت  وٺي  وڃون  پيا.  هر  هڪ  ماڻهو  هزار  هزار  روپيا  ڪهڙي  قانون  هيٺ  توهان  کي  ڏئي.  اتي  هنن  پنهنجو  رويو  ئي  بدلائي  ڇڏيو.”ڪمشنر  صاحب  جا  ڀاءُ  ڀيڻ  اسان  جا  ڀاءُ  ڀيڻ  آهن  ۽  ڪمشنر  صاحب  ته  ڇا  اسان  لاءِ  توهان  مان  هر  هڪ  باعث  عزت  آهي.  ڪير  ٿا  پئسا  گهرن؟  اهي  وڏا  بيڪار  آهن.  سپاهي.  متان  ڏنا  اٿوَ.“هو  چوڻ  لڳا. واهه  سائين  واهه...  ۽  هنن  ڪسٽم  جي  سپاهين  هي  جيڪو  ڪلاڪ  ڏيڍ  سندن  اکين  اڳيان  ۽  سندن  آشيرواد  سان  اسان  کي  بيزار  پئي  ڪيو،  اهي  ڄڻ  ٻي  ڪا  غيبات  هئا.  بهرحال  اسان  جي  جان  ڇٽي،  سامان  بارڊر  جي  ٻئي  پاسي  انڊيا  ڏي  ٽپايو  ويو  ۽  ان  سان  گڏ  اسان  کي  پڻ.  پئسي  ڏيڻ  بنا  جان  ڇڏائڻ  ۾  اسان  خوشي  محسوس  ڪئي،  پر  فقط  چند  منٽ.  خبر  پيئي  ته  آخر  ۾  ايندڙ  همراهن  کان  مڙيئي  منٿ  ميڙ  ڪري  سئو  روپيا  في  ماڻهو  ورتائون،  جيڪي  پوءِ  اسان  ڦوڙي  ڪري  پئسا  ڏيندڙ  کي  ڏنا  ۽  خوشي  ٿي  ته  ڄرن  مان  جان  ڇٽي  ۽  هاڻ  انڊيا  گهمڻ  جو  آسرو  ٿيو.  انڊيا  پاسي  واري  عمارت  ۾  انڊيا  حڪومت  جي  پوليس  ۽  ڪسٽم  جو  عملو  هو.  ڪيترن  جي  ته  ڏاڙهين  مان  لڳو  پئي  اهي  سک  هئا.  جيڪي  مسافر  مون  وانگر  هن ذريعي  انڊيا  ويا  هوندا،  اهي  چڱيءَ  طرح  محسوس  ڪري  سگهندا  ته  اسان  جي  ۽  انڊيا  جي  ڪن  ڪن  ادارن  ۽  ماڻهن  ۾  ڪيڏو  وڏو  فرق  آهي.  انڊيا  پاسي  واري  عمارت  ۾  باٿ  روم  به  صاف  سٿرا  هئا،  ته  پيئڻ  لاءِ  ڪولرن  ۾  به  ٿڌو  پاڻي  هو.  جنهن  هال  ۾  اسان  کي  انتظار  ڪرڻو  پيو،  ان  جي  ايئر  ڪنڊيشنرن  به  ڪم  پئي  ڪيو.  اميگريشن  وارو  آفيسر  سڀني  کان  پاسپورٽ  وٺي،  هڪ  هڪ  تي  ٺپا  هڻي،  ان  همراهه  کي  سڏ  ڪري  واپس  ڪري  رهيو  هو  ۽  پوءِ  اهو  مسافر  ڪسٽم  لاءِ  ڀر  واري  ڪمري  ۾  ويو  ٿي.  جتي  ٻه  ڄڻا  ڪسٽم  آفيسر  سامان  چيڪ  ڪري  رهيا  هئا.  انهن  جا  سپاهي  اسان  کي  حراسان  ڪرڻ  بدران  پنهنجي  آفيسرن  سان  گڏ  بيٺا  هئا.  ڪنهن  ۾  شڪ  ٿي  ٿين  ته  اهو  دور  ڪرڻ  لاءِ  هنن  پيتي  کولڻ  لاءِ  چيو  ٿي.  مڃان  ٿو  ته  انڊيا  جي  پوليس  ۽  ڪسٽم  ۾  ڪي  فرشتا  نه  آهن،  هو  به  ڪٿي  ڪٿي  چار  پئسا  رشوت  ضرور  وٺندا  هوندا،  پر  ائين  اسان  جي  ماڻهن  وانگر  نه  آهن.  اسان  جي  پوليس  ۽  ڪسٽمس  جو  هڪ  ٿڪل  ۽  پريشان  مسافر  سان  ڪيل  خراب  ورتاءُ  هن  جي  ڪيڏي  دل  آزاري  ڪري  ٿو.  اهي  ئي  ڳالهيون  آهن،  جيڪي  ڌارين  ماڻهن  کي  اسان  جي  ملڪ  ۾  گهمڻ  لاءِ  دل  شڪستو  ڪن  ٿيون.  اسان  جي  حڪومت  ٽوئرزم  جي  کڻي  ڪيتري  به  پرچار  ڪري  ٿي،  پر  ڌاريا  ايندي  گهٻرائين  ٿا.  اهي  ڳالهيون  سوچي  دل  چوندي  آهي  ته  انڊيا  پاڪستان  جا  بارڊر  کلن  ته  سٺو  ۽  اسان  جا  ماڻهو  ڪجهه  پاڙي  وارن  ملڪن  کان  به  سکن.  نه  ته  جيئن  انڊين  چئنلن  کان  اڳ  اسان  جي  ماڻهن  اهو  ئي  سمجهيو  ٿي  ته  دنيا  ۾  سونهن  ۽  سوڀيا  جي  نشاني  فقط  اسان  جون  بي  ڊوليون  فلمي  اداڪارائون  انجمن  آرائون  ۽  سنگيتائون  ئي  آهن. 
33,http://www.thekawish.com/Articles1/Altaf%20Shaikh/2005/2005/10%20Mar%2005.htm,نمي  کمي  نهارڻ  ۽  قربانين  جي  ڪٿا  خميس 10 مارچ 2005ع ملائيشيا  جي  پيٽروناس  جهاز  ران  ڪمپنيءَ  جا  ڪيترائي  جهازي  آفيسر  اڄ  ڪلهه  ٽوڪيو  جي  برانچ  آفيس  ۾  ويهي  هن  علائقي  ۾  سندن  هلندڙ  جهازن  تي  نظر  رکن  ٿا.  هي  سڀ  آفيسر  ڪنهن  زماني  ۾  مئٽريٽائيم  اڪيڊمي  ملائيشيا  ۾  منهنجا  شاگرد  هئا،  هنن  جي  ڪم  جي  ڪارڪردگي  ڏسڻ  لاءِ  هنن  مون  کي  پاڻ  وٽ  ٽوڪيو  گهرايو. ٽوڪيو  ۾  رهائش  دوران  هڪ  ڏينهن  ڪئپٽن  علي  اسد  ۽  ڪئپٽن  ذاڪر  سان  گڏ  اساڪوسا  علائقي  جو  هڪ  پراڻو  مندر نالي  ڏسڻ  وياسين.  اسان  اولهه  واري علائقي  شبويا  کان،  جتي  سندن  آفيس  هئي،  ڪار  ۾  نڪتاسين  ۽  آئو  ياما،  روپونگي،  شمباشي  ۽  اڪيهابارا  کان  ٿيندا  اساڪوسا  پهتاسين.  رستي  تي  کين  اهو  ٻڌائيندو  آيس  ته  چوٿائي  صدي  کن  اڳ  اهي  علائقا  ڪيئن  هئا،  جڏهن  اسان  جو  جهاز  هتي  ايندو  هو،  يا  نئون  جهاز  ٺهرائڻ  دوران  هتي  سال  کن  پينگ  گيسٽ  هائوس  ۾  اچي  رهيو  هوس.  ڪهڙا  سٺا  ڏينهن  هئا ڪهڙو  سانت  ڀريو  ماحول  هو ٿي  سگهي  ٿو  ماحول  ۾  ڪا  گهڻي  تبديلي  نه  آئي  هجي،  تبديلي  اسان  ۾  آئي  هجي  يعني  هاڻ  پوڙهو  ٿيڻ  ڪري  گاڏين  لارين  جو  گوڙ  ۽  ماڻهن  جي  پيهه  پيهان  منجهائي  ٿي.  پنهنجي  ملئي  شاگردن  (هاڻ  دوستن)  کي  آئون  اڄ  اساڪوسا  جو  مشهور  سينسوجي  مندر  ڏيکارڻ  لاءِ  وٺي  آيو  هوس.  هي  مندر  ٽوڪيو  جو  پراڻي  ۾  پراڻو  مندر  آهي  ۽  چيو  وڃي  ٿو  ته  اهو  سن  628ع  ۾  ٺاهيو  ويو  هو.  هتي  جي  ماڻهن  جي  عقيدي  مطابق  ٻن  مڪاني  مهاڻن  کي  هڪ  ڏينهن  ڄار  ۾  مڇين  سان  گڏ  ”ڪانون“  ديويءَ  جو  پتلو  سمنڊ  مان  مليو  هو،  جنهن  بعد  هنن  هي  مندر  ٺاهي  ان  ۾  اهو  پتلو  رکيو. جپانين  جي  رحم  جي  ديويءَ  جو  نالو  آهي.  مندر  ڏسڻ  بعد  هوزومن  گيٽ  وٽان  اسٽريٽ  ۾  پهتاسين.  جهڙالو  ڏينهن  هو،  ٿڌڪار  لڳو  پيو  هو،  ڏاڍو  مزو  پئي  آيو.  موڪلائڻ  مهل  مون  کين  چيو ”توهان  ڀلي  پارڪنگ  لاٽ  مان  ڪار  ڪڍي  گهر  روانا  ٿيو،  آئون  شام  ڌاري  باءِ  ٽرين  يا  باءِ  بس  پهچي  ويندس.“ ازوما  پُل  ٽوڪيو  جي  سُميدا  نديءَ  مٿان  ٺهيل  ڪيترين  ئي  پلين  مان  هڪ  آهي،  جيتوڻيڪ  ٽوڪيو  جي  ڪمرشل  سينٽر  وٽان  گذرندڙ  هن  ندي ۽  لنڊن  جي  ٿيمس  نديءَ  ۾  وڏو  فرق  چئي  سگهجي  ٿو،  پر  هي  نديون  مون  کي  هميشه  هڪ  ٻئي  جي  ياد  ڏيارين  ٿيون.  هڪ  پينگهي  ۾  لڏندي  ۽  هڪ  هنن  ندين  جي  ڪپر  تي  واڪ  ڪندي،  لکڻ  لاءِ  ڪيتريون  ئي  ڳالهيون  دماغ  ۾ ٿيڻ  لڳنديون  آهن.  پنهنجي  يا  پرائي  گهر  ۾  پينگهو  ڏسي،  دل  ان  ۾  لڏڻ  لاءِ  مجبور  ٿي  ويندي  آهي.  اهو  ئي  حال  هينئر  ٽوڪيو  جي  هن  نديءَ  تي  نظر  پوڻ  سان  واڪ  ڪرڻ  تي  ٿيو. اڄ  کان  چوٿائي  صدي  اڳ  ٽوڪيو  ۾  رهڻ  دوران  مون  کي  روزانو  گنزا  سب  وي  اسٽيشن  تي  ٽرين  ۾  اچڻو  پوندو  هو  ۽  پوءِ  چُوئو  اسٽريٽ  تي  متسو  ڪوشي  ۽  ماتسويا  ڊپارٽمينٽل  اسٽورن  وٽان  ٿيندو،  سميدا  نديءَ  تي  پهچندو  هوس،  جنهن  جي  هيءَ  پُل  ”آزوما“  ٽپي  ٽوڪيو  جي  بندرگاهه  ۾  ايندو  هوس.  جتي  نون  ٺهندڙ  جهازن  مان  هڪ  اسان  جي  ڪمپنيءَ  جو  جهاز  ”مالا  ڪنڊ“  نالي  هوندو  هو، جهاز  جو  منهن اهڙي  ڪنڊ  کان  هو  جو  پري  کان  ئي  ان  تي  اڪريل  نالو  پڙهڻ  ۾  آيو  ٿي. ”ايڊو“  دور  کان  هن  نديءَ  ”“ “  هڪ  عام  ماڻهوءَ  جي  زندگيءَ  ۾  اهم  رول  ادا  ڪيو  آهي.  هن  نديءَ  جي  پس  منظر  ۾  جپاني  ادب  جا  ڪيترائي  ناول  ۽  خوبصورت  افسانا  ۽  ڪهاڻيون  آهن،  جن  مان  هڪ  ڪهاڻي  ”جپان  رس“  ڪتاب  ۾  به ڏني  اٿم.  اڄڪلهه  هن  نديءَ  تي  7 2  کن  پليون  آهن،  جن  مان  تيرهين  پل  تان  بسون  ۽  گاڏيون  پڻ  هلن  ٿيون.  هن  نديءَ  جي  ڪپر  تي  مون  آخري  دفعو  واڪ 1981ع  ۾  مون  سان  گڏ  جهاز  هلائيندڙ  اليڪٽريڪل  انجنيئر  اڪبر  سان  ڪئي  هئي.  ٽوڪيو  ۾  اسان  ٽن  جهازين  (ٽيون  اسلم  زبيري)  جي  ماني  هو  ٺاهيندو  هو.  سندس  رڌل  ٻوڙ  واقعي  سوادي  هوندو  هو  يا  شايد  سڄو  هفتو  جپاني  ريسٽورينٽن  تان  کائي  کائي  تبديلي  خاطر  اڪبر  جو  پاڪستاني  اسٽائيل  جو  جهڙو  تهڙو  رڌل  ٻوڙ  به  ”پريان  سندي  پار“  جي  مٺائي  لڳندو  هو.  اسان  جڏهن  شپ  يارڊ  کان  بس  ۾  نڪرڻ  بدران  ” “  نديءَ  جو  ڪنارو  وٺي  گنزا  جي  ڊپارٽمينٽ  اسٽورز  ۾  ڇنڇر  ڏينهن  لڳل  سيل  مان  مڇيون،  گانگٽ  ۽  کنڊ،  لوڻ  ڪيچپ،  گوبي  ۽  مرچن  جهڙو  رڌ  پچاءَ  جو  سامان  وٺڻ  لاءِ  نڪرندا  هئاسين  ته  سميدا  نديءَ  تي  ٺهيل  هن  پل  ازوما  وٽ  ڪجهه  دير  ويهي  فرحت  وٺندا  هئاسين.  اڪبر  سگريٽ  دکائي  ان  جا  ننڍا  ننڍا  ڪش  هڻندو  هو.  اڪبر  وڏي  عمر  جو  ٿي  ويو  هو،  پر  شادي  نه  ٿي  هيس.  پڇڻ  تي  نٽائي  ويندو  هو،  هڪ  دفعي  گنزا  مان  بصر  پٽاٽا  وٺي  شپ  يارڊ  واري  هوٽل  ڏي  موٽندي،  هن  پل  وٽ  اچي  ويٺا  هئاسين  ته  هن  هِتان  هُتان  جون  ڳالهيون  ڪندي  شادي  نه  ڪرڻ  جو  سبب  ٻڌايو، ”چيف  صاحب اسان  ڀائر  ڀينر  ننڍا  هئاسين  ته  اسان  جو  والد  گذاري  ويو.  ظاهر  آهي  گهر  جي  خرچ  جو  بار  مون  تي  اچي  ويو.  الله  جه  جي  فضل  سان  سڀني  ڀينرن  ۽  ننڍڙي  ڀاءُ  کي  تڪليفون  سهي  مون  ڪيئن  پڙهايو،  اها  مون  کي  خبر  آهي.  هاڻ  منهنجيون  ڀيڻيون  نوڪري  به  ڪن  پيون  ۽  گهر  جي  خرچ  ۾  مدد  به  ڪن  ٿيون.  گهر  مسواڙ  جو  ئي  سهي  پر  سک  سهنج  جي،  ان  ۾  هر  شيءِ  موجود  آهي.  منهنجي  شادي  ڪرڻ  تي  دل  چوي  ٿي،  پر  سمجهان  ٿو  ته  ان  بعد  منهنجيون  ڀينرون  رُلي  وينديون.  ان  ڪري  پهرين  انهن  کي  گهر  وسائيندو  ڏسڻ  چاهيان  ٿو.“  ڪجهه  سالن  بعد  پاڪستان  ۾  هوس  ته  انهن  ئي  ڏينهن  ۾  اڪبر  پنهنجي  ٻن  ڀينرن  جي  شاديءَ  جو  دعوت  نامو  اچي  ڏنو.  ۽  پوءِ  ملائيشيا  وڃي  رهيس  ته  ڪجهه  سالن  بعد  اڪبر  جي  پنهنجي  شاديءَ  جو  دعوت  نامو  به  مليو،  جيڪو  ڏسي  مون  کي  ڏاڍي  خوشي  ٿي.  ٻن  ٽن  مهينن  کان  پوءِ  سندس  جهاز  ملائيشيا  جي  پينانگ  بندرگاهه  ۾  آيو  ته  آئون  ملاڪا  کان  ساڻس  ملڻ  پينگانگ  ويو  هوس  ۽  هن  وقت  مون  کي  اوچتو  اڪبر  ياد  اچي  رهيو  هو.  هو  محنت  ۽  پورهئي  جي  علامت  هو.  هو  نمي  کمي  نهارڻ  ۽  قربانيون  ڏيڻ  جي  نشاني  هو.  جپان  اچڻ  کان  اڳ  مون  پنهنجي  ٽئين  پراڻي  جهازي  ساٿي  اسلم  کان  اليڪٽريڪل  انجنيئر  اڪبر  جو  حال  احوال  پڇيو  ته  ڪهڙي  جهاز  ۽  ڪهڙن  سمنڊن  تي  آهي؟ ”اڪبر  ته  ڪڏهوڪو  گذاري  ويو،  توهان  کي  خبر  نه  پيئي  ڇا؟  ”نه،  آئون  ته  توهان  کان  ٻڌي  رهيو  آهيان.“  مون  وراڻيو.  ”کيس  گذاري  سال  کن  اچي  ٿيو  آهي.  هن  کي  ڪولمبو  يا  شايد  ڪنهن  ٻئي  پورٽ  ۾  هارٽ  اٽئڪ  ٿي  پيو  ۽  پوءِ  باءِ  ايئر  لاش  هتي  ڪراچيءَ  پهتو  هو...“ آئون  ٽوڪيو  جي  سُميدا  نديءَ  جو  ساڳيو  ڪپر  وٺي  اڳيان  وڌان  ٿو.  اڪيلو  ئي  اڪيلو. 
34,http://www.thekawish.com/Articles1/Altaf%20Shaikh/2005/2005/10%20Apr%2005.htm,جپانين  ۾  ڪارٽونن  ڏسڻ  جو  شوق آچر 10 اپريل 2005ع جپان  ۾  ڪتابن  وانگر  اخبارون  ۽  رسالا  به  ڏاڍا  مهانگا  ملن  ٿا.  20  صفحن  جي  انگريزي  اخبار جيڪا  اسان  جي  بلڊنگ  ۾  هيٺين  ماڙ  تي  رهندڙ  انگلش  ٽيچر  کان  وٺي  پڙهندو  آهيان،  ان  جي  قيمت  160  يين  يعني  80  رپيا  آهي  ۽  اهو  ئي  حال  ٻين  اخبارن  جو  آهي.  پر  هتي  جا  ماڻهو  اخبار  ڏاڍي  ٿا  پڙهن.  سڄي  ملڪ  ۾  180  کن  اخبارون  ڇپڻ  جون  ڪمپنيون  آهن  ۽  هر  ڪمپني  مختلف  ڊيلي،  شام  جي  ۽  هفتيوار  اخبار  ڇپي  جيئن  پاڻ  وٽ  ڪاوش  ۽  ٻيا  پبليڪيشن  گروپ  مختلف  اخبارون  ڇپين  ٿا.  ويجهڙائيءَ  ۾  ٿيل  هڪ  سروي  مطابق  جپان  ۾  روزانو  0 6  ملين  اخبارون  وڪامن  ٿيون. جپان  جي  سڀ  کان  گهڻي  مشهور  اخبار آهي،  جنهن  جي  سرڪيوليشن  نه  فقط  جپان  ۾  پر  سڄيءَ  دنيا  ۾  وڏي  ۾  وڏي  آهي  ۽  تقريبن  ڏهه  ملين  يعني  هڪ  ڪروڙ  ڪاپيون  ڏهاڙي  وڪامن  ٿيون.  اها  اخباري  ڪمپني  انگريزيءَ  ۾  به نالي  اخبار  ڪڍي  ٿي،  پر  جپان  مان  نڪرندڙ  انگريزي  اخبارن  ۾  جپان  ٽائيمس  وڌيڪ  مشهور  آهي.  انهن  کان  علاوه  انگريزي  اخبارن  ۾ ۽ به  چڱيون  مشهور  آهن.  ٻاهر  جي  ملڪن  جي  رسالن  ۾  نيوز  ويڪ  ۽  ٽائيم  جتي  ڪٿي  نظر  اچن  ٿا  ۽  منهنجي  خيال  ۾  انهن  جي  قيمت  پڻ  سڄيءَ  دنيا  کان  وڌيڪ  هتي  جپان  ۾  آهي.  دڪانن  تي  انهن  جو  في  پرچو  ست  سئو  يين  ۾  ملي  ٿو.  سي  ٿيا  پنهنجا  ساڍا  ٽي  سئو  رپيا،  جو  جپاني  هڪ  سئو  يين  پاڪستاني  پنجاهه  رپين  برابر  آهي. جپانيءَ  ۾  هلندڙ  ٽي  وي  اسٽيشن ( ۾  اين  ايڇ  ڪي يعني  جپان  براڊ  ڪاسٽنگ  ايسوسيئيشن  سڀ  ۾  وڏي  آهي.  اين  ايڇ  ڪي  جي  بجيٽ  ملڪ  جي  اسيمبلي  پاس  منظور  ڪري  ٿي،  پر  مڪمل  طرح  خود  مختيار  آهي  يعني  سرڪار  جي  ”واهه  واهه“  ڪرڻ  لاءِ  نه  هلائي  وئي  آهي.  اين  ايڇ  ڪي  جا  ڪل  چار  چئنل  آهن،  2 سيٽلائيٽ  وارا  ۽  2 جيڪي  ملڪ  جي  33  ملين  ٽي  وين  ذريعي  ڏٺا  وڃن  ٿا  ۽  جن  جي  فقط  اين  ايڇ  ڪي  جا  اهي  چار  چئنل  ڏسڻ  جي  ماهوار  في  1320  يين  آهن  يعني  ساڍا  6  سئو  رپيا  کن. پرائيويٽ  چينل  ۾  اين  ٽي  وي  (نپان  ٽيليويزن  نيٽ  ورڪ)  سڀ  ۾  گهڻو  هلي  ٿو.  ان  کان  علاوه  ٻيا  به  ڪيترا  اخباري  گروپ  ٽي  وي  چئنل  هلائڻ  ۾  حصيدار  آهن.  هن  چئنل  تان  مختلف  پروگرام  اچن  ٿا.  ان  کان  علاوه  ڊرامن  جي  لحاظ  کان  ٽي  بي  ايس  چئنل  مشهور  آهي  ۽  خبرن  کان آهي،  جيڪو  لڳي  ٿو  ته اخبار  وارن  جو  آهي.  ان  کان  علاوه پڻ  مختلف ڏئي  ٿي.  جپان  ۾  هڪ  ٻيو  جپاني  سيٽلائيٽ  چئنل مشهور  آهي،  جيڪو  سال  ۾  500  کن  فارين  جون  فلمون  پڻ  ڏئي  ٿو.  هن  چئنل  جي  ماهوار  في  2030  يين  آهي.  نيشنل  جاگرافڪ،  ائنيمل  پلينيٽ،  ڊسڪوري،  لالا  جهڙا  ڪيترائي  ڌارين  ملڪن  جا  چئنل  ڪيبل  ذريعي  ملن  ٿا،  جن  مان  هر  هڪ  جي  الڳ  الڳ  ماهوار  في  آهي.  جپان  ۾  ڪامڪن  جا  ڪتاب  ۽  رسالا  ڏاڍو  ٿا  هلن.  بلڪه  ڪي  ڪي  ڪامڪن  جا  رسالا  ته  اهڙا  ٿلها  ٿا  نڪرن،  جهڙا  آلجبرا  ۽  فزڪس  جا  ڪتاب  بلڪه  ٽيليفون  ڊئريڪٽري  سمجهو.  ڪامڪ  نه  فقط  ٻار  پڙهن  ٿا،  پر  وڏا  پڻ. هڪ  يورپي  همراهه  هڪ  ڏينهن  هتي  جي  هڪ  مشهور  بڪ  اسٽال ۾  ڪتابن  جي جو  جائزو  وٺندي  چيو مون  کي  اها  ڄاڻ  هئي  ته  جپاني  ٻارن  جي  حسابن  جي  قابليت  جو  مقابلو  دنيا  جي  ڪنهن  ملڪ  جو  ٻار  ڪري  نٿو  سگهي،  پر  مون  کي  اها  هتي  اچي  خبر  پيئي  آهي  ته  جپاني  ٻار  توڙي  وڏا  جيترا جا  ڪتاب  پڙهن  ٿا  يا  انهن  جي  جپان  ۾  کپت  آهي،  اوتري  دنيا  ۾  ڪٿي  به  نه  آهي.  جپاني  لفظ دراصل  هر  قسم  جي  ڪارٽونن  لاءِ  آهي.  چاهي  ڪامڪ  بڪ  هجن  يا  اخبارن  رسالن  ۾  ڪارٽونن  جون  پٽيون،  جيئن  ڪنهن  زماني  ۾  هڪ  اردو  اخبار  جي  ڪامڪ  پٽي ”ٽارزن  ڪي  واپسي“  هوندو  هو.  جپان  ۾  ڪتابن  جي  دڪانن  ۾  گهڙبو  ته  سڀ  کان  گهڻي  جاءِ  هنن  منگا  جي  والاريل  هوندي.  مزي  جي  ڳالهه  اها  ته  هنن  ڪامڪ  ڪتابن جا  ٽائيٽل  هميشه  انگريزيءَ  ۾  ٿين.  جپان  ۾  هي  منگا  (ڪارٽون)  ٺاهڻ  وارا  هزارين  آهن  ۽  جيئن  ته  هنن  رسالن/ڪتابن جو  وڏو  وڪرو  آهي،  ان  ڪري  هي  آرٽسٽ  توڙي  لکڻ  ۽  ڇاپڻ  وارا  تمام  گهڻو  ڪمائين  ٿا  ۽  سندن  شان  شوڪت  فلمي  اداڪارن  جهڙو  آهي.  جپان  ۾  منگا  جو  وڏو  بزنيس  هجڻ  جو  اندازو  فقط  ان  مان  لڳائي  سگهجي  ٿو  ته  منگا  جي  هڪ  هفتيوار  رسالي  ”شانيون  جمپ“  جون  هر  هفتي  پنج  ملين  يعني  اڌ  ڪروڙ  ڪاپيون  ڇپجن  ٿيون. جپان  هونءَ  شريف  ملڪ  سمجهيو  وڃي  ٿو،  پر  انهن  ڪامڪن  جا  صفحا  اٿلائيندي  اسان  ايشيائي  ماڻهو  ته  ڇا  پر  يورپي  به  ڇرڪيو  وڃن،  جو  انهن  ۾  ڪي  ڪي  مار  ڌاڙ  جا  ۽  ويندي  اگهاڙا  پوز  اهڙا  ڏنا  وڃن  ٿا،  جو  سئيڊن  جا  ماڻهو  به  تعجب  کائين.  هونءَ  جپاني  سينسر  ٻاهر  جي  ملڪن  جي  رسالن  تي  سخت  آهي، پر  منگا  ۾  ڏنل  اوگهڙ تي  هتي  جو  سينسر  بورڊ  اکيون  ٻوٽيو  ڇڏي.  ڪن  ڪن (ڪامڪن)  ۾  خاص  ڪري  عورتن  جي  لاءِ  ڇپيلن  ۾،  جنسي  تعلقات  پڻ  عام  ڏيکاريا  وڃن  ٿا.  ساڳئي  وقت  ڪي  ڪي  منگا  شاگردن  جي  تعليم  ۽  پڙهائيءَ  لاءِ  پڻ  ڇپجن  ٿا  ۽  ٻار  پڙهي  هوشيار  ٿين  ٿا.  اهي  فزڪس  ۽  ڪيمسٽري  جون  شيون  جيڪي  هونءَ  هڪ  ٻار  کي  سمجهڻ  ۾  ڏکيون  لڳن،  سي  هنن ذريعي  سولي  طرح  سمجهيو  وڃن  ۽  ان  لاءِ (پڙهائي  ڪامڪ)  ۽ (پرئڪٽيڪل  ڪامڪ)  مشهور  آهن،  جيڪي  هاءِ  اسڪول  جي  سبجيڪٽن  کان  وٺي  انٽرنيشنل  فائننس  ۽  ڪامرس  جهڙن  عنوان  لاءِ  فائديمند  آهن. ٻارن  لاءِ  اڄ  ڪلهه  سڀ  کان  گهڻو  پسنديده  منگا  ”دورائيمن“  جو  آهي.  دورائيمن  هڪ  روبوٽ  ٻلي  آهي،  جنهن  جا  پهرين  1970ع  ۾  ڪتابي  صورت  ۾  ڪارٽون  شروع  ٿيا.  ان  جي  مختلف  ڊزن  کن  ڪتابن  جون  اڄ  تائين  ڪروڙ  کن  ڪاپيون  وڪرو  ٿي  چڪيون  آهن.  هاڻ  هن  ٻلي  (دورائيمن)  جي  پاپولر  ٽي  وي  سيريز  پڻ  آهي،  جنهن  کي  پڻ  ٻار  وڏي  شوق  سان  ڏسن  ٿا.  هن  ڪردار  جا  ڪيترائي  رانديڪا،  اسٽيشنريءَ  جو  سامان،  گنجيون،  ٽي  شرٽون  جپان  ۾  وڪامن  ٿيون.  منگا  تي  ٺهيل  ڪجهه  جپاني  ٽي  وي  سيريل  آمريڪا  ۾  به  مشهور  آهن  جيئن  ته (جنهن  کي  هتي  جپان  ۾ سڏين  ٿا)  ۽  هبن  جو  آرٽسٽ  تيزوڪا  جي  شهرت  هالي  ووڊ  جي  ٽاپ  آرٽسٽن  کان  به  وڌيڪ  آهي. 
35,http://www.thekawish.com/Articles1/Altaf%20Shaikh/2005/2005/30%20Oct%2005.htm,"6  لک  روپيا  هڪ  شام  جي  ڪچهري آچر 30 آڪٽوبر 2005ع جپان  ۾  ايندڙ ڪيترا  ڌاريا  ماڻهو  ميڪ  اپ  ۾  ٿڦيل،  اوچن  ۽  ٻهڪندڙ  ويس  وڳن  ۾  ملبوس،  ناز  نخري  سان  هلندڙ  گيشائن  کي طوائفون  ئي  سمجهن  ٿا،  پر  ائين  ناهي.  گيشائون  اعليٰ  درجي  جون  فنڪارائون  چئي  سگهجن  ٿيون،  جن  مختلف  فنن  جو  علم  ۽  تربيت  حاصل  ڪرڻ  لاءِ  وڏي  محنت  ۽  جدوجهد  ڪئي  آهي.  هو  اڪيلي  سر  ويهي  مردن  جي  ٽوليءَ  يا  اڪيلي  مرد  جي  ڳالهين  ذريعي  دل  وندرائين  ٿيون.  دعوت  ۾  گهرايل  مهمانن  کي  وڏي  ادب  ۽  احترام  سان  چانهه  ۽  ڪافي  پيارين  ٿيون.  جپاني  سُرندو( وڄائي  يا  پنهنجي  مٺي  سُر  ۾  راڳ  آلاپي،  پنهنجي  مهمان  کي  خوش  ڪري  سگهن  ٿيون.  پر  هو  ڪنهن  به  صورت  ۾  هنن  سان  صحبت  ڪرڻ  لاءِ  ٻڌل  نه  آهن.  ائين  ته  هي  به  انسان  آهن،  ڪنهن  کي  دل  ڏئي  سگهن  ٿيون.  پنهنجي  مالڪڻ  جو  اڏو  ۽  ساٿ  ڇڏي،  پنهنجي  ڪنهن  پراڻي  مهمان  دوست  يا  عاشق  سان  ڀڄي  به  سگهن  ٿيون،  پر  اهڙا  واقعا  گيشائن  جي  دنيا  ۾  بلڪل  نه  برابر  ٿين  ٿا.  ڌاڙيلن  ۽  ننڍي  کنڊ  جي  کدڙن  وانگر  جپان  جي  هنن  گيشائن  جا  به  ڪجهه  اصول  آهن،  جن  کي  ٽوڙڻ  هنن  لاءِ  ناممڪن  آهي.  آيل  ڪنهن  دوست  سان  صحبت  ڪرڻ  يا  ڀڄي  وڃڻ،  پوءِ  ڀل  ته  اهو  شاديءَ  لاءِ  ئي  ڇونه  هجي،  نه  فقط  ان  هڪ  گيشا  لاءِ  پر  گيشائن  جي  سڄي  ڪميونٽي  لاءِ  اها  ڳالهه  ٻڏڻ  جهڙي  هوندي  آهي. ڪيترا  ڌاريا  خاص  ڪري  امير  آمريڪن  گيشائن  کي  پنهنجون  ضرورتون  پوريون  ڪرڻ  جو  سمبل  ان  ڪري  به  سمجهن  ٿا،  جو  ٻي  وڏي  لڙائي  هارائڻ  بعد  جپان  آمريڪا  جي  قبضي  ۾  اچڻ  ڪري،  هي  شان  شوڪت،  ڄاڻ  ۽  فن  جو  ادارو  پٺتي  هليو  ويو.  ان  جي  جاءِ  تي  عام  طوائفن  گيشائن  جو  روايتي  لباس  اوڍي،  هوٽلن  ۾  رهندڙ  امير  آمريڪين  جي  گهرائڻ  تي  گيشائون  ٿي  آيون  ٿي  ۽  آمريڪي  توڙي  ٻيا  ان  ۾  ئي  خوش  ٿيڻ  لڳا  ته  هنن  جي  حڪم  تي  جپان  جون  گيشائون  به  آڻ  مڃي  سگهن  ٿيون،  جيتوڻيڪ  ائين  نه  هو.  هيءُ  هڪ  اهڙو  آهي،  جنهن  کي  هتان  جو  مڪاني  ماڻهو  ئي  سمجهي  سگهي  ٿو  يا  اهو،  جيڪو  هتي  گهڻو  وقت  رهيو  هجي. اهو  ائين  آهي  جيئن  اسان  وٽ  ڪنهن  زماني  ۾  هيرا  منڊي  لاهور  کان  آيل  هر  ڳائڻي  طوائف  سمجهي  وئي  ٿي.  بلڪ  هر  اسٽيج  ڊرامي،  فلم  ويندي  ٽي  وي  جي  اوائلي  ڏينهن  تائين  هر  ڳائڻ  واريءَ  لاءِ،  جنهن  اسٽيج،  فلم  يا  ٽي  وي  تي  ڳايو  ٿي،  ان  کي  ماڻهن  مٿينءَ  صف  ۾  ٿي  بيهاريو.  بلڪه  حقيقت  اها  به  آهي  ته  ان  شعبي  لاءِ  آيون  ئي  ان  صفت  جون  عورتون  ٿي.  هڪ  فلم  پروڊيوسر  يا  ڊائريڪٽر  کي  گهڻي  ڀاڱي  اداڪارائون  چونڊڻ  لاءِ  گهڻي  ڀاڱي ملڪ  جون  ڳاڙهيون  بازارون  ئي  جاچڻيون  پيون  ٿي،  نڪي  اسڪول  ڪاليج.  پر  اڄڪلهه  اسان  وٽ  فلمن  يا  ٽي  وي  ڊرامن  جون  اداڪارائون  يا  ڳائڻيون  يونيورسٽين  جون  گريجوئيٽ  ۽  سٺن  خاندانن  جون  ٿينديون  وڃن.  انڊيا  جو  معيار  اڃا  به  وڌيڪ  آهي.  هنن  جي  ائڪٽريسن  توڙي  ماڊل  عورتن  جي  تعليم،  صحت،  ڳالهائڻ  ٻولهائڻ  جي  ڍنگ،  معلومات  ۽  محفل  ۾  اٿڻ  ويهڻ  جي  ادب  آدابن  جو  مقابلو  اسان  جي  ملڪ  جي  ڪا  ورلي  ڪري  سگهندي.  پر  ان  قسم  جو  معيار  اسان  وٽ  توڙي  انڊيا  ۾  جهڙوڪ  اڄ  آيو  آهي،  جڏهن  ته  جپان  ۾  جيستائين  گيشائن  جو  تعلق  آهي،  ته  وٽن  اهي  ڳالهيون  سئو  سال  اڳ  کان  موجود  هيون.  صحيح  معنيٰ  ۾  هر  گيشا  هڪ  اعليٰ  ۽  طاقتور  ادارو  آهي.  ڪيتريون  گيشائون  ملڪ  جي  وڏن  سياستدانن،  سائنسدانن،  فوجين،  حاڪمن،  فلمي  اداڪارن،  اعليٰ  رانديگرن  کان  مٿانهون  درجو  رکن  ٿيون.  هر  گيشا  جي  زندگيءَ  ۾  خبر  ناهي  ڪهڙن  ڪهڙن  اهم  شخصيتن  سان  ويجهڙائي  رهي  ٿي.  توڙي  کڻي  جسماني  ويجهڙائي  نه  ٿيندي  هجي،  پر  جيستائين  دل  جي  رازن  جي  ڳالهه  آهي،  ته  اهي  هڪ  گيشا  کان  ڳجها  نٿا  رهن.  پوءِ  به  اڻ  ڇپيل مطابق  اهي  راز  هتي  جون  گيشائون  جهڙيءَ  ريت  پنهنجي  پيٽ  ۾  محفوظ  رکن  ٿيون،  تنهن  جو  جواب  نه  آهي.  پنج  ئي  آڱريون  برابر  به  نه  آهن.  ڪڏهن  ڪڏهن  ڪا  گيشا  ڪا  ٻڙڪ  ٻاهر  به  ڪڍي  ويهندي  آهي  ۽  پوءِ  انهن  همراهن  جو  سِر  هليو  ويندو  آهي.  اهڙي  ئي  هڪ  گيشا  ملڪ  جي  هڪ  وزير  اعظم  جا  واڄٽ  وڄائي  ڇڏيا  هئا.  نتيجي  ۾  ٻيءَ  اليڪشن  ۾  نه  رڳو  هو  پاڻ،  پر  سندس  پارٽي  به  هارائي  وئي  هئي.  ساڳئي  وقت  ان  هڪ  گيشا  جي  غلطيءَ  ڪري  ٻيون  منهن  مٿو  پٽينديون  رهيون،  جو  ان  ڪيس  بعد  ملڪ  جا  امير  ڪارخانيدار،  فوجي  جنرل،  سياستدان  ۽  اعليٰ  بيورو  ڪريٽ  گيشائن  وٽ  ڀيرو  ڀرڻ  کان  ٽهڻ  لڳا  هئا. بهرحال  ملڪ  جي  مشهور  سياستدان،  بزنس  مين،  رانديگر  ۽  ٻين  اهم  شخصيتن  وانگر  جپان  جي  گيشائن  ۾  به  ڪجهه  اهم  شخصيتون  ٿي  گذريون  آهن  ۽  انهن  ۾  ڪي  ته  بين  الاقوامي  ”فيم“  جون  به  مالڪياڻيون  ٿيون.  ويجهڙائيءَ  ۾  هڪ  تمام  اهم  ۽  پنهنجي  وقت  جي  حسين  ترين  ۽  ذهين  گيشا  جي  مرڻ  جو  اخبار  ۾  پڙهي  ٻه  چار  لفظ  هن  بلي  بلي  گيشا  گرل  ميڊم  ڪيهارو  ناڪامورا تي  لکڻ  ويٺو  آهيان،  جنهن  جي  ملاقاتين  ۾  آمريڪا  جي  چارلي  چئپلن(ائڪٽر)  کان  وٺي  مشهور  فرينچ  ليکڪ  ۽  آرٽسٽ جهڙا  دنيا  جا  مشهور  ماڻهو  هئا  ۽  جپان  جي  تاريخ  جي  هيءَ  پهرين  گيشا  آهي،  جنهن  انگريزي  به  سکي.  ان  ڪري  نه  فقط  سندس  ملڪ  جا  جپاني،  پر  مغرب  جا  اهم  ماڻهو  هن  جا  ئي ٿيڻ  ۾  فخر  محسوس  ڪرڻ  لڳا  هئا.  مٿين  ٻن  ماڻهن  کان  علاوه  اسان  جي  جوانيءَ  جي  ڏينهن  جو  مشهور  بيس  بالر  بيت  رٿ  ۽  اخباري  دنيا  جو  امير  ترين  وليم  رئنڊولف  به  هن  گيشا  وٽ  ڦاٿل  رهيا  ۽  ”تنهنجي  زلف  جي  بند  ڪمند  وڌا،  زندان  هزارين  مان  نه  رڳو“،  آلاپيندا  رهيا. مئڊم  ڪهارو  ناڪا  مورا  ٽوڪيو  جي  هڪ  امير  ۽  تعليم  يافته  فئملي  ۾  1913ع  ۾  پيدا  ٿي،  سندس  نالو  ڪازوڪو( رکيو  ويو.  گيشا  ٿيڻ  بعد  هن  پنهنجو  نالو”ڪهارو“  رکيو،  جنهن  جي  معنيٰ  آهي”خوشنما  بهار.“  گيشائون  گهڻو  ڪري  هن  پروفيشن  ۾  اچڻ  بعد  پنهنجو  نالو  بدلائن  ٿيون،  جيئن  منهنجي  ڪتاب”ٽوڪيو  جي  گيشا  گرل“  ۾  مرڪزي  ڪردار  واري  گيشا  جو  نالو  ”مس  سدا  بهار  چنبيلي“  آهي. ڪهارو  جي  مائٽن  چاهيو  ٿي  ته  هوءَ  ڊاڪٽر  يا  ٽيچر  ٿئي.  ان  ڪري  پندرهن  سالن  جي  ڄمار  تي  پهچي،  جڏهن هن  گيشا  ٿيڻ  جي  ارادي  جو  اظهار  ڪيو  ته  پهرين  سندس  ماءُ  پيءُ  ان  جي  مخالفت  ڪئي.  جيتوڻيڪ  جپان  جي  سوسائٽيءَ  ۾  ڪنهن  جو  گيشا  ٿيڻ  خراب  نٿو  سمجهيو  وڃي،  بلڪه  فخر  جي  ڳالهه  ليکي  وڃي  ٿي.  بهرحال  سال  بعد  جڏهن  هوءَ  سورهن  سالن  جي  ٿي  ته  ماءُ  پيءُ  هن  کي  گيشائن  جي  اعليٰ  ڪميونٽي  ۾  داخل  ڪرايو. ٽريننگ  دوران(جڏهن  ٿيڻ  واري  گيشا  مائيڪو  سڏبي  آهي)  هن  آرٽ  ۽  فن  جي  شين  سکڻ  سان  گڏ  انگريزي  پڙهڻ  تي  به  ڌيان  ڏنو.  اهو  ئي  سبب  آهي  جو  گيشا  ٿيڻ  بعد  پنهنجي  وقت  جي  مڙني  گيشائن  ۾  ڪهارو  کي  مغربي  ملڪن  کان  آيل وڌيڪ  پسند  ڪيو  ٿي  ۽  هن  سان  رهاڻ  ڪرڻ  ۾  پنهنجي  خوشنصيبي  سمجهي  ٿي.  فرينچ  شاعر  جين ته  هن  جي  حسن  ۽  ذهانت  تي  ايڏو  فدا  هو،  جو  هڪ  دفعي  ته  هن  يڪو  هفتو  ڪهارو  سان  ڪچهريءَ  ۾  گذاريو  ۽  هن  جي  ڳالهين  مان ٿي  گيشا  تي  نظم  لکيائين. ڪهارو  گيشائن  بابت  چوندي  هئي  ته  صحيح  معنيٰ  ۾  ڪامياب  گيشائون  اهي  آهن،  جيڪي  آرٽ  ذريعي  مرد  جي  دل  وندرائين.  يعني  دلچسپ  ڳالهين،  ڳائڻ  وڄائڻ،  چرچي  ڀوڳ  ۽  شعر  و  شاعري  ذريعي  ۽  نه  جنس  ذريعي.  ڇو  ته  ”شا“  معنيٰ  وندرائڻ  واري  ۽  گي معنيٰ  آرٽ  ذريعي.  اها  گيشا  جيڪا  مرد  کي  هئنڊل  نٿي  ڪري  سگهي،  اها  گيشا  نه  چئبي. ۽  ڪهارو  لاءِ  مشهور  آهي  ته  هوءَ  ان  ڳالهه  ۾  اهڙي  ته  هوشيار  هئي،  جو  هن واري  رسم  جي  رات  به  پنهنجي  مان  واري  مهمان  کي  ڳالهين  ۾  اهڙو  ته  وڪوڙي  رکيو،  جو  صحبت  تائين  نوبت  ئي  نه  آئي  ۽  هن  کي  ننڊ  اچي  وئي.  گيشا  جي  هر  شام  جي  ورتل  في  ۾  ”ماما  سان“  جو  وڏو  حصو  ٿئي  ٿو.  هيءُ  هڪ  اهڙو  ڌنڌو  آهي،  جنهن  ۾  ماما  سان  (مالڪڻ)  گيشا  جي  رهائش،  کاڌي  پيتي  ۽  ٽريننگ  تي  پنج  6 
		سال  سيڙپ  ڪري  ٿي  ۽  پوءِ  گيشا  جي  قابليت  مطابق  هن  جي  ڪمائي  ٿئي  ٿي.  سواءِ واري  رسم  واري  هڪ  رات  جي،  ان  بعد نه  گيشا  ٻڌل  رهي  ٿي  ۽  نه  ماما  سان  کيس  زور  ڀري  سگهي  ٿي.  ڪهارو  جي  حسن ۽  آرٽ  جي  ذهانت  جو  اندازو  ان  مان  لڳائي  سگهجي  ٿو،  ته  هوءَ  پنهنجي  وقت  جي  مهانگي  ترين  گيشا  هئي.  هن  وٽ  مڪاني  ۽  ڌاريا  امير  ماڻهو  آيا  ٿي  ۽  بلن  جون  رسيدون  ۽  انڪم  ٽيڪس  ڊپارٽمينٽ  جا  رجسٽر  شاهد  آهن،  ته  ڪهارو  جي  ڪنهن  ڪنهن  شام  جي  في(جنهن  ۾  مهمانن  سان  ڳالهائڻ  ٻولهائڻ  سان  گڏ  ميوزڪ  ۽  ناچ  به  شامل  هوندو  هو)  ٻارهن  هزار  ڊالر(يعني  6 
		لک  رپيا)  به  هئي. "
36,http://www.thekawish.com/Articles1/Altaf%20Shaikh/2005/2005/12%20Jun%2005.htm,جدائي  ضروري  آهي آچر 12 جون 2005ع رات  جي  مانيءَ  بعد  اسان  سڀ  اچي  ٻاهر  ننڍڙي  پارڪ  ۾  ويٺاسين،  جتي  اسان  جي  ميزبان  خاتون  جو  پنجهتر  کن  سالن  جو  سهرو  تونيجي  اڇي  رنگ  جي  ٻن  جپاني  ڪونجن  کي  رات  لاءِ  داڻو  ۽  پاڻي  ڏئي  رهيو  هو. تونيجي  ٻڌايو  ته  هيرو  شيما  ۽  ناگاساڪيءَ  تي  بم  ڪرڻ  وقت  هو  ڀر  واري  ضلعي  ياماگچيءَ  ۾  پڙهي  رهيو  هو  ۽  پندرنهن  کن  سالن  جو  ٿيندو.  پاڻ  جيتوڻيڪ  قداور،  پر  عمر  کان  وڌيڪ  ڪمزور  لڳي  رهيو  هو.  انگريزي  به  سٺي  ڳالهايئين  ٿي،  جو  جپان  تي  بم  هڻڻ  بعد  آمريڪا  جپان  ۾  چار  پنج  سال  کن  انگريزي  تعليم  تي  زور  ڏنو.  تونيجي  ٻڌايو  ته  هو  پيريءَ  جا  ڏينهن  ميوزڪ  ٻڌڻ  ۽  شاعري  پڙهڻ  ۾  گذاري  ٿو.”اڄ  ڪلهه  ڪنهن  جا  گانا  ٽاپ  تي  آهن؟“  مون  کانئس  پڇيو.”توهان  کي  ميوزڪ  وڻي؟“  جواب  ڏيڻ  بدران هن  سوال  ڪيو.  ”ها.  ڌارين  زبانن  ۾  توهان  جي  جپاني  ۽  ملئي  زبان  جا  گانا  شوق  کان  ٻڌان.“ ”اهو  ڀلا  ڪيئن؟“  هن  حيرت  مان  پڇيو. ”شايد  ٻڌي  ٻڌي  يا  ڪجهه  سمجهڻ  ڪري  ڪنن  کي  ڀلا  لڳن  ٿا.“ ”انڪل  توهان  جي دلپسند  جپاني  ڳائڻي  ڪير  آهي؟“  تونيجيءَ  جي  پوٽي  يوجيءَ  پڇيو.  ”يوجي  تون  به  ڪمال  ٿو  ڪرين.  تون  چوڏهن  پندرهن  سالن  جو  آهين.  آئون  جڏهن  آخري  دفعو  جپان  آيو  هوس،  ان  کي  به  ٻاويهه  ٽيويهه  سال  ٿي  ويا.  سو  توکي  ڪهڙي  سڃاڻپ  ان  وقت  جي  منهنجي  فئوريٽ  ڳائڻين  جي.  اهي  ته  گهڻو  عرصو  اڳ  ئي  ڳائڻ  تان  رٽائرڊ  ٿي،  ڏاڏيون  نانيون  ٿي  ويون  هونديون“. ”انڪل  تڏهن  به....؟“ ”هڪ  ته  ناڪا  موريءَ  جا  گانا  وڻندا  هيم.  هينئر  به  سوچيو  اٿم  ته  ان  جا  ڪئسٽ  وٺي  ويندس ۽  ٻي  ڪا  هيرومي  نالي  هئي.  بهرحال  هينئر  ٻيون  ياد  نه  اٿم.  ڪئسٽن  واري  جي  دڪان  تي  چڙهي  ان  کان  پراڻن  گانن  جو  پڇندس.“  مون  ٻڌايومانِ  ۽  منهنجيءَ  ان  ڳالهه  تي  هو  حيرت  کائڻ  لڳا  ته  آئون  سندن  ئي  ملڪ  ۽  ماڻهن  جون  ويجهڙائيءَ  ۾  گذري  ويل  دور  جون  ڳالهيون  ڪري  رهيو  آهيان.  هنن  کلندي  ٻڌايو  ته  ناڪاموري  اڃا  به  ماڻهن  جي  دلين  تي  راڄ  ڪري  ٿي.  يعني  جپاني  انڊسٽريءَ  جيڪڏهن  انڊيا  وانگر  ترقي  ڪئي  ته  هوءَ  لتا  منگيشڪر  به  ٿي  سگهي  ٿي  يا  جپان  ۽  ڪوريا  جي  هفتو  ٻه  جنگ  لڳي  ته”ڪرنيل  ني  جرنيل  ني“  جهڙا  گانا  ڳائي،  نورجهان  وانگر  ايوارڊ  به  حاصل  ڪري  سگهي  ٿي.  بهرحال  اهو  منهنجو  پنهنجو  هڪ  واٽهڙو  خيال  آهي.  جپان  ڪو  ڪراچي  ٽيليويزن  يا  ريڊيو  پاڪستان  حيدرآباد  ناهي،  جو  گهمائي  ڦيرائي  فقط  اڍائي  آرٽسٽن  کي  پيش  ڪيو  ويندو  هجي.  منهنجي  دلپسند  بلڪه  جڳ  جي  فئوريٽ  ناڪا  موري  جهڙيون  هتي  سوين  ڳائڻيون  آهن،  جو  هتي  هر  سٺي  آرٽسٽ  کي  ڳولي  وارو  ڏنو  وڃي  ٿو  ۽  هن  جي  صلاحيت  کي  اجاگر  ڪيو  وڃي  ٿو. نتسوميءَ  ٻڌايو  ته  پراڻين  ڳائڻين  مان  سايوري  ۽  موموئي  اڃا  پسند  ڪيون  وڃن  ٿيون.  موموئي  ته  اسي  واري  ڏهاڪي  کان  مشهور  آهي  ۽  اسان  وارن  ڏينهن  ۾  سندس  هڪ  ائڪٽر  تومو  ڪازو  سان  شادي  ايڏي  مشهور  ۽  ماڻهن  لاءِ  خوشيءَ  جو  باعث  بڻي  هئي،  جيئن  شهزادي  چارلس  ۽  ڊائنا  جي  شادي.  فلمي  دنيا  جو  هي  جوڙو،  يعني  موموئي۽  تومو  ڪازو  جپاني  زبان  ۾ سڏبو  هو،  يعني  انگريزيءَ  وارو . موموئي  هڪ  طرف  شڪل  جي  سهڻي  هئي  ته  ٻئي  طرف  سٺي  ڳائڻي  ۽  ائڪٽريس.  تومو  ڪازو  به  اوترو  ئي  سهڻو  هيرو  هو.  کيس  سٺي  ائڪٽنگ  آئي  ٿي.  جيتوڻيڪ  منجهس  ٻيون  قابليتون  ڪي  اتم  درجي  جون  نه  هيون.  جوڙي  جڏهن  شاديءَ  جو  اوچتو  اعلان  ڪيو  ته  سڄي  جپان  ۾  ديوانگيءَ  جي  حد  تائين  خوشيءَ  جي  لهر  ڇانئجي  وئي  هئي.  انهن  ڏينهن  ۾  اهو  ڪو  ڏينهن  خالي  نه  هو،  جو  هنن  بابت  ٽي  وي  ۽  اخبارن  ۾  خبرون،  انٽرويو  ۽  فوٽو  نٿي  آيا.  جپان  ۾  هيءَ  شادي  صحيح  معنيٰ  ۾  عوام  جي  دلين  جي  ڌڙڪن  هئي.  جنهن  لاءِ  انگريزيءَ  ۾ چيو  ويندو  آهي. شاديءَ  بعد  موموئيءَ  يڪدم  فلمي  دنيا  ڇڏي  گهر  ۾  رهڻ  جو  اعلان  ڪيو،  جنهن  لاءِ  هن  اهو  سبب ڏنو  ته  آئون  باقي  عمر  پنهنجي  مڙس  جي  خدمت  ۾  گذارڻ  چاهيان  ٿي.  ايئن  چئي  هن  پنهنجن  پرستارن  اڳيان  پنهنجي  عظمت  جو  قد  ڪاٺ  هيڪاندو  ڪري  ڇڏيو.  موموئيءَ  شاديءَ  بعد  يڪدم  هڪ  ڪتاب  به  لکيو،  جيڪو  جيتوڻيڪ  تڙ  تڪڙ  ۾  ڇپيو  ويو،  پر  ان  جو  تمام  گهڻو  وڪرو  ٿيو  ۽  هن  جوڙي  ان  ڪتاب  مان  چڱو  ناڻو  ڪمايو.  ان  ڪتاب  جي  عنوان  جو  ترجمو  ”جپاني  سوسائٽيءَ  ۾عورت  جو  صحيح  ڪردار“  چئي  سگهجي  ٿو. بهرحال  بقول  ظفر  شيخ  جي  ته  موموئيءَ  پاڻ  ڪتاب  مان  ته  پئسو  ڪمايو،  پر  ٻين  جپاني  ڇوڪرين  جو  جيڪي  دنيا  جي  مقابلي  ۾  اڳهين  ڏتڙيل  ۽  خدمتگار  رهن  ٿيون،  تن  جو  سر  وڃايو.  ڇاڪاڻ  ته  هر  مڙس  پنهنجيءَ  زال  کي  موموئيءَ  جو  مهڻو  ڏئي  سگهي  ٿو  ته  جڏهن  ههڙي  سهڻي،  ههڙي  مان  شان  ۽  اوج  واري  ڇوڪري  مڙس  جي  خدمت  لاءِ  سڀ  ڪجهه  قربان  ڪري  سگهي  ٿي،  ته  تون  ڪهڙي  باغ  جي  مُوري  آهين. تونيجيءَ  کي  شاعريءَ  ۾  ماتسوئو  باشو  وڻيو  ٿي،  جيڪو  جپانين  لاءِ  نه  فقط  شاعر  آهي،  پر  فلاسفر ۽  ڌرمي  ٻائو  پڻ.  کيس  ڏاڍا  شعر  ياد  هئا. ”بازن  جون  اکيون  پڻ  چُنجهيون  ٿي  وينديون هاڻ  اونداهي  رات  جو  ٿيڻ  واري  آهي“ تتر  پنهنجي  ٻچن  جي  ڪنن  ۾  اهو  سرٻاٽ  ڪيو. ساڳي  شاعر  باشوءَ  جو  هڪ  ٻيو  هائيڪو  تونيجي  کان  ٻڌم. بهار  جي  رت  ڄاڻ  آئي ان  جو  منظر  جوڙي  رهيا  آهن بادام  جو  وڻ  ۽  چنڊ ماتسوئو  باشو  ڪيترائي  چيلا  ۽  شاگرد  پيدا  ڪيا،  جن  مان  ڪيڪائو  نالي  هڪ  شاعر  جو  مشهور  هائيڪو  آهي خواب  ۾  مون  وٽ  هلي  آئي منهنجي  امڙ ۽  تو  هن  کي  موٽائي  ڇڏيو؟ ڪويل ۽  هڪ  ٻيو ”ٻليءَ  جي  کائڻ  کان  پوءِ شايد  تِڏ  جو  مڙس پنهنجي  تِڏيءَ  لاءِ  پيو  رڙي “ تونيجيءَ  چيو  ته  جپاني  شاعر  باشو  پنهنجيءَ  جاءِ  تي  اهم  ضرور  آهي،  پر  عوام  ۾  گهڻو  مشهور  اِس  سا )آهي.  اِس  سا  جو  هڪ  شعر  آهي توهان  ماڻهن  لاءِ  ٿا  پڇو مون  کي  ته  اڄڪلهه ”ناڪاري“  به  سڌو  بيٺل  نظر  نٿو  اچي پکين  کي  اَنُ  کائڻ  کان  ڀڄائڻ  لاءِ  هاري  ڏنڊو  اڀو  ڪري  ان  مٿان  ٽوپي  وغيره  رکي  ڇڏيندو  آهي.  جيئن  پکي  ان  کي  ڏسي  ڊڄي  ڀڄي  وڃن  ته  ڪو  ماڻهو  بيٺو  آهي.  انگريزيءَ  ۾  ان  کي چون  ۽  جپانيءَ  ۾ . اِس  سا  پنهنجي  ماٽيلي  ماءُ  جي  ظلمن  ۾  ننڍو  ٿي  وڏو  ٿيو.  اس  سا  جي  ننڍپڻ  جي  اها  ڳالهه  مشهور  آهي  ته  هو  جڏهن  نون  سالن  جو  هو  ته  ڳوٺ  ۾  هڪ  ميلو  لڳو،  جنهن  ۾  سڀ  ٻار  نوان  ڪپڙا  پائي  آيا  هئا،  اس  سا  ئي  هڪڙو  ٻار  هو  جيڪو  ڦاٽل  ۽  ميرن  ڪپڙن  ۾  هو.  هن  سان  گڏ  نه  ڪنهن  ٻار  کيڏڻ،  نه  ئي  گڏ  ويهڻ  پسند  ڪيو  ٿي.  هو  اڪيلو  ڪنڊ  پاسو  وٺي،  ميلي  جي  رونق  ۽  ماڻهن  ۽  ٻارن  جا  کل  کجڪا  ڏسي  رهيو  هو  ته  هن  کي  هڪ  زخمي  پرن  واري  جهرڪيءَ  جو  ٻچڙو  اڪيلي  سر  جهاتيون  پائيندي  نظر  آيو.  ڄڻ  اهو  پنهنجي  آکيري  مان  وڻ  تان  هينئر  هينئر  ڪري  پيو  هجي.  ان  ڏي  منهن  ڪري  اس  سا  چيو اچ گڏجي  پاڻ  ۾ راند  مچايون ننڍڙا  جهرڪ مائرن  بنا. اِس  سا  جو  پنهنجيءَ  زال  ڪيڪو سان  ڏاڍو  پيار  هو،  پر  افسوس  جو  هن  به  اس  سا  جو  ساٿ  نه  ڏنو.  هوءَ  هڪ  ڊگهي  بيماريءَ  بعد  گذاري  وئي.  اس  سا  جو  هڪ  هائيڪو  آهي. جيت رڙيون  نه  ڪر، ڪير  ڪنهن  کي  ڪيترو  به  چاهيندو  هجي  پر  جدائي  ضروري  آهي، ويندي  آسمانن  تي. اِس  سَا  جي  ڊائريءَ  مان  بعد  ۾  معلوم  ٿيو  ته  هن  اهو  شعر  پنهنجي  زال  جي  مرڻ  وقت  پنهنجو  پاڻ  کي  دلداري  ڏيڻ  لاءِ  لکيو  هو.  جپان  جو  هي  شاعر سن  1826ع  ۾  گذاري  ويو. 
37,http://www.thekawish.com/Articles1/Altaf%20Shaikh/2005/2005/29%20Jan%2005.htm,جپانين  کي  انگريزي  سکڻ  جو  شوق  ڇنڇر 29 جنوري 2005ع وقت  گذارڻ  لاءِ  جپان  جي  هن  شهر  ڪوڪورا( ۾  منهنجي  دلپسند  جاءِ  هتي  جي  هڪ  لائبريري  آهي،  جتي  مختلف  ملڪن  جا  رسالا  ۽  اخبارون  پڙهڻ  کان  علاوه  مختلف  ناول  ۽  ڪتاب  گهر  لاءِ  به  کڻي  سگهجن  ٿا.  هتي  مهاڙ  وٽ  ٻه  نوٽيس  بورڊ  به  لڳل  آهن،  جتي  هتي  جا  جپاني  توڙي  ڌاريا  ٽوئرسٽ  پنن  تي  مختلف  پيغام  لکي هڻندا  رهن  ٿا.  هڪ  ڏينهن  هڪ  هڪ  ڪري  اهي  سڀ  پنا  پڙهيم.  گهڻي  ڀاڱي  جپاني  ڇوڪرن  ۽  ڇوڪرين  جا  لکيل  هئا  ته  هو  انگريزي  سکڻ  لاءِ  ڪنهن انگلش  ٽيچر  جي  ڳولا  ۾  آهن”ڪو  به  چاهي  ته  اسان  جي  فلاڻي  فون  نمبر  يا  اي  ميل  ايڊريس  تي ڪري  ته  ڪلاڪ  پڙهائڻ  جو  گهڻو  وٺندو.“  ڪن  پنن  تي  اهو  نياپو  به  لکيل  هو  ته”آئون(يا  اسين)  انگريزيءَ  ۾  گفتگو ڪرڻ  ۽  گرامر  صحيح  ڪرڻ  چاهيون  ٿا“  ڪي  پيغام  انگريزن  ۽  آسٽريلين  جا  انگريزي  پڙهائڻ  لاءِ  هئا  ته”اسان  وڏا  تجربيڪار  ۽ (يعني  اصل  ان  ملڪ  جا  آهيون  جتي  انگريزي  زبان  جنم  ورتو)  ۽  جپانين  کي  پرائيويٽ  ٽيوشن  پڙهائڻ  چاهيون  ٿا.“  سندن  تجربي  جي  خبر  سندن  لکيل  غلط  انگريزي  ۽ جي  چُڪن  مان  صاف  ظاهر  ٿي  رهي  هئي. نوٽيس  بورڊ  تي  اهي  پيغام  پڙهي  اچي  ويٺس  ته  هن  آفيس  ۾  ڪم  ڪندڙ  ٻن  جپاني  ڪلارڪ  ڇوڪرين اچي  ورايو.  ”تو  ٻڌايو  ته  تون  ٽيچر  آهين.  تون  به  پنهنجو  فون  نمبر  ۽  اي  ميل  ائڊريس  لکي  ڇڏ“ دل  ۾  سوچيم  ته  ٽيچر  ضرور  آهيان  پر  انگريزيءَ  بدران”نيول  آرڪيٽيڪچر“  ۽  ”شپ  ڪنسٽرڪشن“  جهڙا  سبجيڪٽ  پڙهايان  ٿو.  پر  چوندا  آهن  ته  سٺو  ٽيچر  ٿوري  تياريءَ  سان  هر  سبجيڪٽ  پڙهائي  سگهي  ٿو  ۽  هتي  ڏسان  پيو  ته  هر  ٽوئرسٽ،  کڻي  هو  پنهنجي  ملڪ  ۾  واڍو  آهي،  پر  هتي  جپان  ۾  انگلش  ٽيچر  ٿيو  پيو  هلي. مون  کي  آئيڊيا  وڻي  ۽  پڙهائڻ  جو  لکي  ٽيليفون  ۽  اي  ميل  جو  انتظار  ڪرڻ  لڳس.  هڪ  ڀر  واري  شهر  توباتا  جي  يونيورسٽيءَ  جو  مانابو  نالي  هڪ  ڇوڪرو  هفتي  ۾  ڪڏهن  ٻه،  ته  ڪڏهن  ٽي  ڏينهن  ڪلاڪ  ڏيڍ  پڙهڻ  لڳو.  هن  کي  سال  بعد  اعليٰ  تعليم  لاءِ  آمريڪا  جي  ڪنهن  يونيورسٽي  ۾  پڙهڻ  لاءِ وڃڻو  هو.  جيتوڻيڪ  دنيا  جا  شاگرد  اعليٰ  تعليم  لاءِ  جپان  اچن،  پر  جپاني  آمريڪا  وڃن،  پوءِ  ڀلي  اها  ساڳي  تعليم  انگلينڊ،  فرانس  يا  ٻين  ملڪن  ۾  به  موجود  هجي،  پر  هنن  لاءِ  آمريڪا  پير  مرشد  جي  حيثيت  رکي  ٿو.  ظاهر  آهي  بم  ۽  بارود  آمريڪا  ايجاد  ڪري  ٿو،  ڌن  ۽  دولت  آمريڪا  وٽ  آهي،  جنهن  اڳيان  انگلينڊ  ۽  روس  جهڙا  ملڪ  به  فقير  ۽  ڳيجهو  بنجيو  وڃن.  جپان  جهڙن  مهانگن  ملڪن  ۾  جتي  فرينچ  ۽  عرب  به  ٻاهر  نڪرڻ  وقت  پئسي  بچائڻ  لاءِ  گهران  سئنڊوچ  ٺاهيو  پاڻ  سان  کڻيو  نڪرن،  اتي  آمريڪن  ٽوئرسٽ  وڏين  کان  وڏين  هوٽلن  ۾  نه  فقط  پاڻ  کائين  ٿا،  پر  ٻين  کي  به  کارائين  ٿا.  آمريڪا  اهو  ملڪ  آهي  جنهن  جي  ميوزڪ  ۽  فلم  انڊسٽري  جپانين  کي  موهي  رکيو  آهي.  پوءِ  ڇو  نه  جپاني  ٻُڌ  جي  مورتين  ۽  آمريڪين  صورتين  جي  عزت  ڪن  ۽  مٿن  اڪن  ڇڪن  ٿين.  منهنجي  هن  شاگرد  کي  به  آمريڪا ۾  پنهنجي  لکيل  ٿيسز  جا  ڪاغذ  پيش  ڪرڻا  ۽  سيمينار  ۾  پڇيل  سوالن  جا  جواب  ڏيڻا  هئا.  هن  جي  آمريڪا  وڃڻ  ۾  باقي  ڪو  سال  وڃي  بچيو  هو،  پر  کيس  اڃا  ”ِهي،  شِي  ۽  اِٽ“  سان  فعل ۾  ” “  لڳائڻ  جي  خبر  نٿي  پيئي. منهنجي  هڪ  ٻئي  شاگرد  جو  نالو  ماسا  هو.  ماسا  اتراهين  شهر  ۽  بندرگاهه  شيمونو  سيڪي  ۾  رهيو  ۽  نوڪري  ڪئي  ٿي.  هن  تازو  تازو  گريجوئيشن  ڪئي  هئي  ۽  هاڻ  ڇهن  مهينن  لاءِ  ڪنهن  فرم  ۾  ڪچي  نوڪري  ملي  هيس.  هي  مٿئين  شاگرد  وانگر  محنت  ڪري  پڙهڻ  بدران  ڪچهريءَ  وارو  شاگرد  هو.  هر  هفتي  ڇنڇر يا  آچر  ڏينهن  صبح  جو  ڏهين  بجي  ڌاري  پنهنجي  شهر  شمونو  سيڪيءَ  کان  پنهنجي  ڪار  ۾  نڪرندو  هو  ۽  پوءِ  مون  کي  گهران  کڻي  هڪ  ڏيڍ  تائين  ڪڏهن  ڪهڙي  پاسي  ڊرائيو  تي  نڪري  پوندو  هو  ته  ڪڏهن  ڪهڙي  پاسي.  سندس  ڪار  ۾  هر  وقت  انگريزي  گانا  پيا  وڄندا  هئا.  ”ماسا جپاني گانا  به  ته  هلاءِ“،  آئون  چوندو هو  سانس.  ”سڄو  هفتو  آفيس  ۽  گهر  ۾  جپاني  آواز  (يعني  هڪ  ٻئي  جي  ڳالهه  ٻولهه)  ۽  گانا  ٻڌي  ٿڪجي  پيو  آهيان.  جيڪي  ٻه  چار  ڪلاڪ  تو  سان  گذاريان  ٿو،  ان  ۾  پاڻ  کي  آمريڪن  ماحول  ۾  سمجهان  ٿو  ۽  انگريزي  ڳالهائڻ  ۽  ٻڌڻ  چاهيان  ٿو.  “ دل  ۾  مون  سوچيو،  چڱو  جو  اسان  جي  ملڪ  ۾  فرينچ  يا  جرمن  بدران  انگريزي  پڙهائي  ٿي  وڃي  ۽  اسان  جي  انگريزي  ڳالهائڻ  ڪري  ههڙن  ملڪن  جا  هي  درويش  ماڻهو  اسان  کي  انگريز  ٿا  سمجهن.  ننڍي  کنڊ  کي  جڏهن  انگريزن  ڇڏيو  ته  انگريزن  سان  گڏ  جرمنن  به  روئي  ڏنو  هو.  ڪنهن  جرمن  کان  پڇيو  ته  توهان  ڇو  ٿا  روئو؟  هندستان  تي  ته  انگريزن  جو  راڄ  هو.  جرمن  وراڻيو”راڄ  ضرور  انگريزن  جو  هو،  پر  هندستان  جي  ماڻهن  اسان  جو  گورو  رنگ  ڏسي  اسان  کي  به  انگريز  سمجهي  عزت  ٿي  ڪئي.“  سو  بين  الاقوامي  زبان  انگريزي  ڀلي  کڻي  انگريزن  ۽  آمريڪن  جي  هجي،  پر  اسان  پاڪستانين،  هندستانين،  سريلنڪن  ۽  بنگلاديشين  جهڙن  ماڻهن  کي  انگريزي  زبان  جي  ڄاڻ  هجڻ  ڪري  ڪيترائي  ماڻهو  اسان  کي  به  تعليم  جي  معاملي  ۾  ايتري  ئي  حيثيت  ڏين  ٿا،  جيتري  انگريزن  ۽  آمريڪين  کي.  ان  ڪري  جپاني  تعليمي  ادارن  توڙي  جپاني  جرنلزم  ۽  ميڊيا  ۾  انڊين  ته  ڀريا  پيا  آهن،  جيڪي يقينن  اسان  پاڪستانين  کان  وڌيڪ  ”چلتا  ڦرتا“  چالاڪ  ۽ آهن. 
38,http://www.thekawish.com/Articles1/Altaf%20Shaikh/2005/2005/19%20Feb%2005.htm,"جپان  ۾  پاڻ  جهڙا  ايشين  ۽  ٻيا  ڇنڇر 19 
		فيبروري 2005ع جپان  ۾  نوڪرين يا پڙهائيءَ لاءِ  ايترا  يورپي  يا  ايشين  آفريڪن  نظر  نٿا  اچن،  جيترا  آمريڪا  ۾  آهن  يا  جيترا  يورپ جي  شهرن  ۾  آهن.  پوءِ  اهو شهر  چاهي  انگريزي  ڳالهائڻ  وارن جو لنڊن ۽  مانچسٽر  هجي  يا  فرينچ  ۽  جرمن  ڳالهائڻ  وارن جو پئرس  ۽  برلن  هجي.  بهرحال  آئون به هن ٽرپ  ۾  ٻن  مهينن  کان  جپان  جي  مختلف  شهرن  جي  مختلف  گهٽين  ۽  بازارين  جا  چڪر  هڻان  پيو.  ڪٿي  ڪو ايشين  يا  آفريڪن  نظر  ايندو اٿم ته هن سان ملڻ تي دل ايڏي  ته ماندي ٿيندي آهي. هڪ  دفعي  هڪ  انگريز  ٽيهن  سالن  کن  جو سامهون کان اچي  رهيو هو،  ويجهو ٿيڻ تي پڇيو مانس:”واٽ  ڪنٽري؟“ ”انگلينڊ“ جواب ڏيئي بيهي رهيو.  ”هتي  ڇا  ڪرين؟“  مون پڇيو مانس. ”هتي  ٻه  مهينا  اڳ  آيو آهيان.  هڪ  فيڪٽريءَ ۾ جپاني  مزورن کي انگريزي  پڙهائيندو آهيان.“  اڄ  ڪلهه  سڄي  جپان  ۾  انگريزي  سکڻ  جو وڏو ٿي  پيو آهي،  خاص  ڪري  نوجوانن کي. هو انگريزي  به  انگريزن  کان  سکڻ  چاهين  ٿا.  هو سمجهن ٿا ته جيئن جپاني  زبان  فقط  جپان  جو باشندو سيکاري سگهي ٿو،  چيني  چين  جو،  تهڙيءَ طرح  انگريزي  به  فقط  انگلينڊ  جو ڪو ماڻهو ئي سيکاري سگهي ٿو.  جيتوڻيڪ انگريزي  ته  هڪ  پاڪستاني،  انڊين،  سنگاپورين ۽  نائيجيرين  يا  ڪينين  به  ايتري  ئي  سٺي  سيکاري  سگهي  ٿو،  جيتري  هڪ  انگريز.  ڇاڪاڻ  ته  انهن  ملڪن  ۾  ٻه  سئو سالن کان مٿي انگريزن  راڄ  ڪيو آهي  ۽  هر  پڙهيل  ماڻهو انگريزيءَ کان واقف آهي.  جپاني  جيڪي  ڪجهه  ڏينهن  شوق ڪري”واٽ  مني  ڪياماڙي  گوز-  ٽو آنا  ڪمس  ٽو آنا  گوز“  جهڙي  مڪراني ٽانگن  وارن جهڙي انگريزي  سکن  ٿا،  اها  ته  هڪ  نان  انگلش  ملڪ  انڊونيشيا،  سينيگال  ۽  چاڊ  جو ڊچ،  فرينچ  ۽  پورچو گالي ڳالهائڻ وارو به پڙهائي  ويندو،  پر  جپاني  اخبارن  يا  مختلف  لئبريرين  ۾  لڳل  اشتهار  ۽  نوٽيس  پڙهبا  ته  تقريبن  هر  هڪ  ۾  اهو هوندو ته ”انگريزي  پڙهائڻ  لاءِ  پارٽ  ٽائيم  يا  پرمننٽ ٽيچر  کپي،  يعني  انگلينڊ  جو کپي“ پوءِ  هتي  رهندڙ  ڪنگلن  انگريزن  جو ته عيش  آهي،  پر  کوٽ  ٿيڻ  تي  انگلينڊ  جو سياڻو سفارتخانو جهٽ  پٽ  انگلينڊ  مان  ٻيا  بيروزگار  به  گهرائي  وٺي ٿو. ڪوبي ۽  اوساڪا جي وچ  ۾  هڪ  شهر  نشينوميا جي هڪ ڊپارٽمينٽل  اسٽور ۾ ٻه  ڇوڪريون پهرين  ئي  نظر  ۾  جپاني  نه  لڳيون.  جيتوڻيڪ برما کان وٺي ڪوريا تائين هن سڄي  ريجن  جا  ماڻهو هڪ ٻئي  سان  گهڻو ملن ٿا،  جيئن  بنگلاديش،  انڊيا،  سريلنڪا  ۽  پاڪستان  جا  هڪ  ٻئي  سان  ملن  ٿا.  هن  پاسي  جي  ملڪن  ۾  ڪجهه  عرصو رهڻ سان سمجهيو وڃجي ته هي چيني  آهي،  هي  جپاني  ۽  هي  ڪورين،  ٿائي  يا  ڪمبوڊين وغيره.  بهرحال  مون کين سنئون سڌو چوڻ بدران ته”توهان فلپينو آهيو،“  اهو ئي پڇيو ته ”جپاني  آهيو؟“  ڇو ته غلطيءَ ۾ هڪ فلپينو کي چوڻ ته تون جپاني  آهين،  اها  هن  جي  عزت  افزائي  آهي.  پر  هڪ  ڇوڪريءَ کي فلپينو يا چيني  چوڻ هن جي بي عزتي  آهي.  ڪٿي  جپاني  ڪلچرڊ  ۽  سلجهيل  ماڻهو(اسان کڻي نه چئون،  پر  جپاني  ته  پنهنجو پاڻ  کي  سمجهن  ٿا)  ۽  ڪٿي  چيني  يا  فلپينو!  اڃا  به  جي  ڪنهن  جپاني  ڇوڪريءَ کي گار ڏيڻي هجي ته چئجيس  ته  تون ڪورين لڳي رهي آهين.  ڇو جو جپانين  لاءِ  ڪورين باگڙي ڀيل آهن.  بهرحال  منهنجي  پڇڻ  تي  ڇوڪرين صاف انگريزيءَ ۾ وراڻيو ته”اسين فلپينو آهيون.“  فلپينو ڇوڪريون دنيا جي امير ملڪن ۾ جتي آيا،  بورچياڻي  يا  نوڪرياڻي رکڻ جي حڪومت طرفان  اجازت  آهي(جيئن  ته  سڀ  عرب  ملڪ،  سنگاپور،  ملائيشيا،  برونائي وغيره) اتي گهرن ۾ ڪم ڪن ٿيون،  پر  جيئن  ته  سئيڊن  ۽  ناروي وانگر جپان  ۾  به  نوڪرياڻي رکڻ جي بندش  آهي  يا  خراب  سمجهيو وڃي ٿو،  ان  ڪري  هتي  فلپينو ڇوڪرين جو هجڻ عجيب لڳي ٿو.  پڙهائيءَ لاءِ  به  هو هتي نه آيون هونديون،  جو فلپين  اهو ملڪ آهي  جتي  صحيح  تعليم  سان  گڏ  هر  سبجيڪٽ  جون جعلي يونيورسٽيون به آهن،  جتان  ويندي اسان جي ملڪ جا موڳا،  کريل،  امير  مائٽن  جا  پٽ  به  بنا  پڙهڻ  جي  ڊگريون وٺيو اچن.  هنن  ڇوڪرين جا نماڻا چهرا  سندن  غم  جو داستان ٻڌائي  رهيا  هئا. ”هتي  جپان  ۾  خيرن  مان  آيون آهيو؟“  مون پڇيومان.  ”اسين  هتي  ڪم  لاءِ  آيون آهيون،“هنن  ٻڌايو ۽  مون تعجب مان يڪدم پڇيو:”ڇا  ڪنهن  جي  گهر  ۾؟“  ”نه  آفيس  ۾.“  اهو چئي  هڪڙيءَ ڏک ڀرئي لهجي مان شڪايت  واري نموني ۾ ٻڌايو،”فقط  ڇهن  مهينن  لاءِ “ ”ڇا  مطلب؟“ ”اسان 
		هتي ورڪنگ ويزا  تي  نه  آهيون.“ آئون هن 
		جي ڳالهه سمجهي ويس.  ڪيتريون بيروزگار  فلپين  ڇوڪريون ڪٿي(عرب ملڪن يا ٻين  ۾)  جاب  نٿي  ملي  ته  پوءِ کڻي،  پنهنجي  کيسي  مان  ٽڪيٽ  ڀري  ملائيشيا  ۽  جپان  جهڙن  امير  ملڪن  ۾  گهمڻ  جي  ويزا( تي  اچي،  پوءِ  نوڪري لاءِ  هٿ  پير  هڻن  ٿيون.  هنن  کي  وڌ ۾ وڌ ڇهن مهينن جي ويزا  ملي  ٿي  ۽  پوءِ  هنن  جي  اها  ئي  ڪوشش  رهي  ٿي  ته  کين  جهٽ  ڪنهن  آفيس  يا  دڪان  ڪارخاني  ۾  جاب  ملي  وڃي ته هو چار  پئسا  ڪمائي،  پنهنجي  سفر  جو به خرچ  ڪڍن.  رهائش  دوران پيٽ  گذر  به  ڪن  ۽  چار  پئسا  بچائي  پنهنجي  ملڪ  به  کڻي  وڃن،  جن  مان  هو پنهنجي  شاديءَ جي خرچ  پکي  لاءِ  ڪجهه  گڏ  ڪري  سگهن  يا  پنهنجي  غريب  ڀاءُ  ڀيڻ  جي  پڙهائي  لاءِ  مدد  ڏيئي  سگهن.  ان  سان  گڏ  ايترو پاڇي  ڪري  سگهن،  جو وري ٻي  هنڌ  پير  هڻڻ  لاءِ  ان  ملڪ  جي  ڀاڙي  لاءِ  يا  نوڪري هٿ ڪرڻ لاءِ  رشوت ڏيئي سگهن.  پوءِ  ڪيترين  ڇوڪرين کي جلد نوڪري مليو وڃي.  ڪن  کي  ايڏو دير سان گهٽ  پگهار  تي،  جو خرچ  لٿي  هنن  وٽ  پائي  به  نٿي  بچي. ڪيتريون اهڙيون ڪهاڻيون اخبارن ۾ اينديون رهن ٿيون،  جن  ۾  ان  قسم  جون غريب ڇوڪريون صحيح نوڪري ملڻ بدران غلط  ماڻهن  جي  ور  چڙهيو وڃن.  جيڪي  هنن  کي  ڀنڀلايو،  ظاهري  طرح  سٺين  نوڪرين جا ڏٽا  ڏيو،  کين  مئخانن،  مساج  پارلرن  ۽  ڳاڙهين  بازارن ۾  آڻيو ڪڍن ۽  ويزا  مطابق  مقرر  ڏينهن  کان  وڌيڪ رهائي،  کين  قانوني ڏوهاري ڪريو وجهن.  پوءِ  سندن  ان  ڪمزوري ۽  پوليس جي پڪڙجڻ  جي  ڊپ  ۾  هو ڪنهن به ڳالهه کان انڪار نٿيون ڪن.  ملائيشيا  ۽  جپان  ۾  کڻي  قانون قاعدو آهي،  ماڻهو سٺا ۽  شريف  آهن  پر  انهن  ملڪن  ۾  به  ٺڳ،  ظالم  ۽  ڪرمنل  قسم  جا  ماڻهو ۽  غلط  ڪم  هلندا  رهن  ٿا. جپان  جي  جنهن  شهر  ڪوڪورا ۾ هن وقت آئون رهان ٿو،  ان  جي  ڀر  واري شهر  فڪوئوڪا ۾ خيرپور ناٿن شاهه  جو عامر بلوچ  به  رهي  ٿو.  هن  ڪراچي  يونيورسٽيءَ مان فزڪس  ۾  ايم  ايس  سي  ڪئي.  ان  بعد  هاڪس  بي  تي  ڪئنوپ  ۾  نوڪري ڪيائين پئي  ته  کيس  جپان  ۾  وڌيڪ تعليم حاصل ڪرڻ جي اسڪالر ملي وئي ۽  هن  فڪوئوڪا شهر  جي  ڪيوشو يونيورسٽي  مان  اليڪٽرونڪس ۾ پي  ايڇ  ڊي  ڪري  ورتي.  اڄ  ڪلهه  هو فڪوئوڪا ۾ ئي رهي ٿو ۽  اتي  جي  هڪ  جپاني  فرم  ۾  نوڪري ڪري ٿو،  جيڪا  فرم  مختلف  قسمن  جا  روبوٽ  ٺاهي  ٿي.  عامر  چڱو  يار ويس ماڻهو آهي.  سندس  پاڙي  ۾  هڪ  نئين  مسلمان  جپاني  فئملي  عبدالواحد ساتوشي  ۽  سندس  زال  حِڪما  چيڪاڪو رهن ٿا،  جن  سان  عامر  اسان  کي  به  ملايو.  هو(جپاني  مسلمان)  اسان  جي  گهر  مانيءَ تي پڻ  هڪ  ڏينهن  آيا،  جن  جو ذڪر ڪنهن ٻئي  ڀيري  ڪنداسين. "
39,http://www.thekawish.com/Articles1/Altaf%20Shaikh/2005/2005/13%20Sep%2005.htm,جپاني  مرد  زالن  کي نوڪرياڻي  رکڻ  نٿا  ڏين اڱارو 13 سيپٽمبر 2005ع پاڻيءَ  جي  جهاز  جي  مختلف  سفرن  دوران  هڪ  دفعي  اسين  پنهنجي  جهاز  جي  ڳري  مرمت  ڪرائڻ  لاءِ  ان  کي  جپان  جي  بندرگاهه  ساسيبو  جي  شپ  يارڊ  ۾  وٺي  آياسين.  ساسيبو  اسان  واري  شهر  ڪوڪورا  ۽  ناگاساڪيءَ  جي  وچ  ۾  آهي.  جهاز  جي  مهينو  کن  مرمت  هلندي  رهي،  جنهن  ۾  جهاز  جي  انشورنس  ڪمپني  به هئي.  جهاز  هلائيندڙ  سڄي  عملي  کي  جهاز  ڇڏي،  هوٽلن  ۽  مسافر  خانن  ۾  رهڻ  لاءِ  چيو  ويو،  جو  جهاز  تي  ڏينهن  رات  مرمت  جي  گوڙ  شور  ڪري  ننڊ  ڪرڻ  ناممڪن  هو.  آئون  ساسيبو  جي  جنهن  پاڙي  ۾  اچي  رهيس،  اتي  ڀر  واري  گهر  ۾  انگلينڊ  کان  آيل  اسان  جي  جهازي  انشورنس  ڪمپنيءَ  جو  انگريز  سرويئر  به  ٻن  سالن  کان  رهيو  ٿي.  سندس  اٺن  سالن  جو  پٽ  پاڙي  جي  ئي  جپاني  اسڪول  ۾  ويو  ٿي.  هڪ  ڏينهن  انگريز  سرويئر  کان  سندس  پٽ  جي  خبر  ورتم  ته  هن  کي  هتان  جو  جپاني  اسڪول  ڪيئن  ٿو  لڳي.”سٺو  ٿو  لڳيس،  پر  هتي  جي  رواج  صفائيءَ  جون  دانهون  ٿو  ڪري،  ته  موڪل  کان  اڳ  روزانو  ڪلاس  رومن  جي  صفائي  ڪرڻي  پوي  ٿي.“ جپانين  جا  ٻار  ته  ننڍي  هوندي  کان  ”سوجيءَ“  جي  رسم  کان  واقف  آهن  ۽  ان  جا  عادي  آهن  ته  اسڪول  کان  موڪل  ٿيڻ  جو  گهنڊ  وڄڻ  تي  هنن  کي  ٿيلها  کڻي  گهر  روانو  ٿيڻ  کان  اڳ  ۾  پنهنجي  ڪلاس  جي  صفائي  ڪرڻي  هوندي  آهي.  بئنچون  ۽  ڀتيون  ڇنڊڻ  لاءِ  هر  ٻار  کي  پنهنجو  ڪپڙو  هجي  ٿو،  جنهن  کي  جپاني  ”زوڪن“  سڏين.  اهي  ڇنڊڻ  ۽  صفا  ڪرڻ  جا  ڪپڙا  ڪلاس  روم  جي  پٺيان  ڀت  ۾  لڳل  ڪنڊن  ۾  لڙڪيل  هوندا  آهن،  جتان  موڪل  مهل  ٻار  پنهنجو  پنهنجو  زوڪن  کڻي  ڪلاس  جي  صفائي  ڪن  ٿا.  ان  بعد  ٻُهارن  سان  فرش  ميڙي،  پوءِ  پاڻيءَ  ۾ ٻوڙي  پوچو  ڏين  ٿا.  ان  ڪم  ۾  ڏهه  منٽ  به  نٿا  لڳن،  پر  اهو  ڪم  ڪنهن  ڀنگي  يا  ”جهاڙو  پوچي“  واري  مائيءَ  کان  ڪرائڻ  بدران  اسڪول  جي  ٻارن  کي  ڪرڻو  پوندو  آهي. مٿين  ڳالهه  1975ع  ڌاري  جي  آهي.  اڄ  ٽيهه  ايڪٽيهه  سالن  بعد  جڏهن  اسان  جهڙن  ملڪن  ۾  به  وئڪيوم  ڪلينر  جهڙيون  صفائي  ڪرڻ  جون  شيون  عام  ٿي  ويون  آهن،  جپان  ۾  اسڪول  جي  صفائي  اسڪول  جا  ٻار  ئي  ڪن  ٿا،  ڇنڊڻ  واري  ڪپڙي ۽  باردي  ۾  ڀريل  پاڻي  ۽ سان. ٽرم  ختم  ٿيڻ  تي  ۽  ٻن  يا  ٽن  هفتن  جي  موڪل  شروع  ٿيڻ  کان  اڳ  هيءَ  صفائي  وڏي  پيماني  تي  ڪئي  وڃي  ٿي،  جنهن  کي  ”او سوجي“  سڏجي  ٿو،  يعني  خاص  صفائي.  اها  صفائي  ڏهن  منٽن  بدران  ٻه  چار  ڪلاڪ  هلي  ٿي،  جنهن  ۾  ڀتيون،  در،  دريون  شيشا  هر  شيءِ  صاف  ڪئي  وڃي  ٿي.  جپاني  اسڪولن  ۾  ڌارين  ملڪن  جا  ڪي  ڪي  ٻار  ان  (صفائي)  کان  ڪيٻائيندا  آهن،  پر  جپاني  ٻار  ۽  سندن  والدين  ان  کي  عبادت  ئي  سمجهن.  هو  ان  کي  تعليم  جو  حصو  ئي  سمجهن.  بقول  جپانين  جي  هنن  جي  ٻارن  کي  ننڍي  هوندي  ئي  صفائيءَ  جي  هنر  ۽  عظمت  جي  ڄاڻ  پيدا  ٿئي  ٿي.  گهڻو  ڪري  جپاني  مردن  کي  اها  صفائي  آخري  دفعو  اسڪول  ۾  ئي  ڪرڻي  پوي  ٿي.  گهرن  ۾  سندن  مائرن  جو  ڪم  آهي  ته  گهر  جي  ٻهاري  پوچو  ڪن  ۽  شاديءَ  بعد  سندن  زالن  جو.  يعني  اسڪول  ڇڏڻ  بعد  مردن  کي  عمر  ڀر  صفائي  ڪرڻ  کان  نجات  ملي  وئي،  پر  عورتن  لاءِ  ابتڙ  آهي.  هنن  لاءِ  اسڪول  جي  ڏينهن  واري  صفائي  ڄڻ  ڪتاب  جو  مهاڳ  يا  پيش  لفظ  آهي.  ان  سڄي  زندگيءَ  جو،  جيڪا  هن  کي  گهر  کي  صاف  سٿرو  رکڻ  ۾  گذارڻي  آهي.  جپاني  مرد  ڪيڏو  به  امير  ٿي  وڃي،  ڪلاڪن  جي  حساب  سان  گيشا  سان  ڪچهريءَ  لاءِ  لکين  يَن  خرچ  ڪندو،  پر  پنهنجيءَ  زال  کي  ٻهاري  پوچي  ۽  ڇنڊ  ڦوڪ  کان  ٿوري  فرحت  ڏيارڻ  لاءِ  ڪجهه  هزار  يَن  خرچ  ڪري  نوڪرياڻي  نه  رکندو.  بلڪه  جپان  ۾  نوڪر  يا  نوڪرياڻي  رکڻ  جي  ئي  اجازت  ناهي.  ”زالون  ته  گهڻو  ئي  ٿيون  دانهون  ڪن،  پر  اسيمبلين  ۾  گهڻائي  ته  سندن  مردن  جي  آهي.  اهي  ڇو  اهڙو  قانون  پاس  ڪن،  جنهن  ۾  سندن  زالن  کي  ڪجهه  فرحت  ملي.“  اها  ڳالهه  اسان  کي  حلال  گوشت  وڪڻڻ  واري  هڪ  لاهور  جي  همراهه  ٻڌائي،  جنهن  جي  زال  جپاني  آهي.  مٿين  مهيني  پيٽ  سان  هونديون،  ته  به  پيون  ٻهاريون  ۽  پوچا  ڏينديون.  نه  فقط  گهر  کي،  پر  گهر  جي  دڪين  ۽  آڳنڌن  کي  به  فرش  کرڙيندي،  ڄارا  لاهيندي  هتي  جي  زالن  جا  ڀلي  هٿ  پير  ته  ڇا  شڪليون  به  ڦري  وڃن،  پر  جپاني  مردن  کي  ڪهڙي  پرواهه.  سرڪاري  يا  آفيشل  دعوتن  ۾  پنهنجين  زالن  کي  هي  نه  وٺي  اچن،  جو  کين  پنهنجون  کٿل  زالون  ڏيکاري  شرمندگي  ٿئين.  گهڻو  ڪري  اڪيلا  ايندا  يا  ڪا  ننڍي  نيٽي  گرل  فرينڊ  وٺي  ايندا.  مختلف  جهازن  تي  ڏهه  سال  کن  منهنجو  جپان  اچڻ  ٿيو،  جنهن  ۾  خبر  ناهي  ڪيترا  دفعا  اسان  جي  واسطيدار  آفيسن  جي  ماڻهن  لاءِ  جهاز  تي  يا  مڪاني  هوٽلن  ۾  دعوتن  جو  بندوبست  ٿيو.  مون  کي  ياد  ناهي  ته  ڪو  جپاني  آفيسر  يا  بزنس  مئن  پنهنجيءَ  زال  سان  گڏ  دعوت  ۾  آيو  هجي.  بلڪه  اسان  شروع  جا  سال  ان  موضوع  تي  بحث  ڪري،  حيرت  کائيندا  هئاسين  ۽  پوءِ  اسان  به  سمجهي  وياسين.  ڪو  به  جپاني  مهمان  عورت  سان  گڏ  ايندو  هو  ته  ان  کي  هن  جي  زال  نه  سمجهندا  هئاسين.  پڪ  هو  پنهنجي  گرل  فرينڊ  يا  آفيس  يا  ڪارخاني  ۾  ڪم  ڪندڙ  سندس  سهڻي  سيڪريٽري  يا  ڪلارڪ  وٺي  آيو  هوندو.  سندس  زال  گهر  ۾  ٻارن  جون  نئپيون  ۽  مڙس  جا  جوراب  پئي  ڌوئيندي  هوندي.  مزي  جي  ڳالهه  ته  پاڻ  دعوت  ڪندا،  ته  به  پنهنجين  گهر  وارين  کي  گهرائڻ  بدران  ٻاهر  واريون  مسواڙ  تي  گهرائيندا  ته  ميزبان  جي  حيثيت  سان  آيل  مهمانن  کي  کارائڻ  پيئارڻ  ۾  مدد  ڪن  ۽  ساڻن  ۽  آيل  مهمانن  سان  مٺا  ٻول  ٻولين. جپان  جي  شهر  ڪيوٽو  جي  گهرن  لاءِ  چيو  وڃي  ٿو  ته  سڄي  جپان  ۾  ان  جهڙا  صاف  سٿرا  نه  ملندا.  ان  جو  سبب  اهو  چيو  وڃي  ٿو  ته  ڪيوٽو  ۾  اتي  جي  رواج  موجب  هر  ڇوڪريءَ  کي  اهو  سبق  ڏنو  وڃي  ٿو  ته،  عورت  جي  گهر  سان  شادي  ٿئي  ٿي  ۽  نه  مڙس  سان.  ڪيوٽو  ۾  اها  چوڻي  مشهور  آهي  ته ” “  يعني  گهر  عورت  جو  خزانو  آهي.  ان  پويان  اهو  لاجڪ  ٻڌايو  وڃي  ٿو  ته  مرد  سڀ  هڪجهڙا  آهن  ۽  توهان  کي  مايوس  ئي  ڪندا،  پر  گهر  ڪڏهن  به  توهان  کي  دوکو  نه  ڏيندو.  خبر  ناهي  مرد  جي  موچڙي  مار  جي  ڊپ  کان  يا  پنهنجي  شوق  کان،  جپاني  عورت  کي  گهر  جي  صفائي  جو  ڏاڍو آهي.  پَٽ  ۽  ڀتيون  ڪيئن  صاف  ڪجن،  نل  ۽  چلها  ڪيئن  صاف  رکجن،  ڪموڊ  ۽  بئسن  ڪيئن  چلڪائجن،  ان  بابت  جيترا  ڪتاب  جپان  ۾  نظر  ايندا،  ايترا  ٻئي  ڪنهن  ملڪ  ۾  هرگز نه  ملندا.  خبر  ناهي  جپاني  عورتن  جي  دماغ  ۾  اها  ڳالهه  ڪنهن  وڌي  آهي  ته  جيڪا  عورت  صفائي  جي  معاملي  ۾  سست  آهي،  ان  کي  جپاني  سڏائڻ  جو  ڪو  حق  ناهي.  ” “  هڪ  جپاني  عورت  صفائيءَ  جي  حق  ۾ڳالهائيندي  چيو ” “  (صفائي  عورت  جي  روح  کي  قوت  بخشي  ٿي.  عورت  جيتري  گهڻي  صفائي  ڪندي  اوترو  ئي  جنت  جي  ويجهو  پهچندي). بقول  ظفر  شيخ  جي  جپاني  مرد  به  وڏو  لاهه  آهي.  هڪ  طرف  هن  عورت  کي  هيٺاهون  ڪرڻ  لاءِ  سنڌيءَ  جي  پهاڪي  ”عقل  عورت  جي  ڏائي  کڙيءَ  ۾  آهي“  جهڙا پهاڪا  ويهي  گهڙيا  آهن  ۽  ٻيا  اهڙا  پهاڪا  هڪ  طرف  ٺاهيا  آهن  ته  ٻئي  طرف  هن  کان  پورهيو  ۽  مزوري  وٺڻ  لاءِ،  هن  کي  چئيوان  ۽  خدمتگذار  بنائڻ  لاءِ  مٿين  قسم  جا  قول  گهڙيا  ويا  آهن.  ”جيتري  گهڻي  صفائي  ڪندينءَ  اوترو  جنت  جي  ويجهو  پهچندينءَ“  يعني  جنت  ۾  اندر  به  نه  (اتي  پاڻ  مرد  بنا  محنت  جي  پهچندا)  هيءَ  رڳو  ان  جي  ويجهو  پهچندي.  جپاني  عورت  جي  سادڙائپ  ۽  گهر  جي  خدمت  لاءِ  سر  ڏيڻ  جي  به  ڪهڙي  ڳالهه  ڪجي.  کيس  پورهئي  کان  ڇڏايو  وڃي  ته  به  هوءَ  ان  کي  چهٽي  رهندي.  گهر  جي  صفائي،  پورهيو،  چاهي  مڙس  بي  افعالو،  ٽوٽي  ۽  ڏنگو  هجي  ۽  ڪنهن  ٻيءَ  تي  عاشق  هجي،  ته  به  هيءَ  پنهنجي  گهر  واري  تان  ساهه  پئي  صدقي  ڪندي.  هڪ  روبوٽ  وانگر  هن  جي  دماغ  ۾  صفائي  ۽  پورهيو  دماغ  ۾  پروگرامڊ  آهي.  اسان  جي  هڪ  جهازي  هم  وطنيءَ  جپاني  ڇوڪريءَ  سان  شادي  ڪئي. ان  کي  ويهه  سال  اچي  ٿيا  آهن.  ڪڏهن  ڪراچيءَ  ۾  رهن،  ته  ڪڏهن  ڳوٺ  (پنجاب)  هوندا  آهن،  جتي  سندس  مڙس  جون  اباڻيون  زمينون  ۽  باغ  آهن.  هن  ڀيري  اسلام  آباد  ويندي  ان  دوست  وٽ  ڳوٺ  ويس.  نوڪرن  چاڪرن  هوندي  ڏسان  ته  سندس  جپاني  زال  ڇنڊ  ڦوڪ  کي  لڳي  پئي  آهي.  مون  کان  کل  نڪري  وئي.  نيٺ  سڀني  اڳيان  ڳالهه  ڪيم  ته  جپاني  عورت  جو  گهر  جو  صفائيءَ  جي  معاملي  ۾  جواب  ناهي.  يورپي  ماڻهو  چوندا  آهن  ته  جنهن  گهر  جون  دڪيون  به  پيون  چمڪن،  ان  ۾  ضرور  جپاني  عورت  هوندي.  هن  مرڪندي  چيو  ”مسٽر  الطاف گهر  جو  ڪم  شي  گوتو  ناهي  (يعني  مزوري  ناهي)  جنهن  جي  عيوض  پگهار  وٺجي.  اها  ” “  (يعني  راهه)  آهي،  جيڪا  انسان  کي  اندر  جي  نور  ۽  سڪون  ڏي  وٺي  وڃي  ٿي.“ 
40,http://www.thekawish.com/Articles1/Altaf%20Shaikh/2005/2005/19%20Aug%2005.htm,جپان  ۾  دوکي  سان  آندل  عورتون جمع 19 آگسٽ 2005ع اوساڪا  ۾  اسان  جي  جهازي  آفيس  جي  مئنيجر  مون  کي  مئڊم  يوڪيڪو  نالي  هڪ  جپاني  عورت  سان  ملرايو  ۽  ٻڌايو  ته  هيءَ  نيڪ  عورت ڏتڙيل  عورتن  جي  مدد  ڪري  ٿي  ۽  هن  کي  ڪنهن  تامل  ۽  سنهالي  ڳالهائيندڙ  جي  ڳولا  آهي،  جيئن  ڏکڻ  هندوستان  ۽  سريلنڪا  جي  ڪن  مظلوم  ڇوڪرين  جو  بيان  مٿين  زبانن  مان  انگريزي  ۾  ترجمو  ڪري  سگهي.  مون  کيس  ٻڌايو  ته  آئون  ننڍي  کنڊ  جو  ضرور  آهيان،  پر  جنهن  اتراهين  حصي  سان  منهنجو  تعلق  آهي،  اتي  سنڌي،  اڙدو،  پنجابي  ٽائيپ  زبابون  ڳالهايون  وڃن  ٿيون.  يوڪيڪو  جپان  ۾  اچي  ڦاٿل  ۽  مجبور  ڇوڪرين  جي  مدد  ڪري  ٿي  ۽  اوساڪا  جي  ڀر  واري  شهر  ڪوبي  جي  ڪورٽن  ۾  ترجمو  ڪندڙ  آفيسرياڻي آهي.  هوءَ  دنيا  جي  مختلف  ملڪن  (خاص  ڪري  ايشيا  جي  ملڪن)  کان  ڌتاري  آندل  ۽  جنسي  عياشين  لاءِ  استعمال  ٿيندڙ  عورتن  کي  هتي  جي  دلالن  جي  چنبي  مان  بچائڻ  چاهي  ٿي. جپان  هونءَ  گهڻو  ئي  سٺو  آهي،  امن  امان  برقرار  رکڻ  لاءِ  نه  فقط  قاعدا  قانون  آهن،  پر  انهن  تي  سختي  سان  عمل  به  ٿئي  ٿو،  پر  هتي  ٻين  ڪمزورين  سان  گڏ  اها  پڻ  آهي  ته  هتي  ڌارين  ملڪن  جي  عورتن  کي  آڻڻ تي  بندش  جو  قانون  نه  آهي،  ان  ڪري  هتي  جي  ڪارخانن،  دڪانن  ۽  آفيسن  جا  ماڻهو  مختلف  ڪمن  لاءِ  دنيا  جي  ماڻهن  خاص  ڪري  ڇوڪرين  ۽  نوجوان  عورتن  کي  پنهنجي  ملڪ  ۾  آڻيندا  رهن  ٿا.  جپان  امير  ملڪ  آهي  ۽  ڪيترن  ئي  ملڪن  جون  عورتون  جپان  ۾  ڪو  آفيس  جو  ڪم  يا  ڪارخاني  جي  مزدوري  خوشيءَ  سان  قبول  ڪن  ٿيون،  پر  ڪارخانن  جي  مالڪن  سان  گڏ  ڪئين  اهڙا  ڪوڙا  دلال  به  آهن،  جيڪي  عزت  واري  نوڪري  جو  آسرو  ڏئي  پوءِ  هتي  پهچڻ  تي  انهن  عورتن  کان  غلط  ڪم  وٺن  ٿا.  اسان  جي  جهازي  آفيس  جي  مئنيجر  چواڻي  جپان  ۾  دوکي  ذريعي  هر  سال  هڪ  لک  کن  عورتون  اچن  ٿيون.  هيومن  رائيٽس  جي  رپورٽ  مطابق  ته  اهو  تعداد  ٻن  لکن  جي  لڳ  ڀڳ  چيو  وڃي  ٿو.  دلالن  کي  غلط  ڪمن  ۾  ڇوڪرين  کي  لڳائڻ  جي  سزا  تڏهن  ملي  سگهي  ٿي،  جڏهن  ڪا  ڇوڪري  ڪورٽ  ۾  ثابت  ڪري  ته  هن کي  بار  گرل،  مساج  گرل  يا طور  استعمال  ڪيو  ويو.  پر  هڪ  ڌارئي  ۽  غريب  ڇوڪري  کي  ڪٿي  ايتري  همت  ۽  پئسو  جو  ڪورٽن  تائين  فرياد  پهچائي. مئڊم  يوڪيڪو  ٻڌايو  ته  ڌارين  ملڪن  جي  ڇوڪرين  کي  ريهي  ريڀي  جپان  ۾  آڻڻ  ۽  انهن  کان  غلط  پورهيا  ڪرائڻ  ۾  وڏو  هٿ  هتي  جي  ”ياڪوزا“  وارن  جو  آهي،  جن  کي  ”جپاني  مافيا“  چئي  سگهجي  ٿو،  جنهن  جو  ملڪ  جي  ڪيترن  ئي  ڏوهن  ۾  توڙي  اليڪشن  کٽائڻ  ۽  هارائڻ  ۾  وڏو  حصو  آهي.  ملڪ  جا  هي  غنڊا  ياڪوزا  آمريڪا  جي  مافيا  وانگر  بيحد ۽  پئسي  وارا  آهن.  هنن  کان  پوليس  به  ڊڄي  ٿي  ۽  انهن  جي  خلاف  هڪ  ڌارئي  ملڪ  جي  غريب  ۽  لٽيل  عورت  ڇا  مقابلو  ڪري  سگهي  ٿي.  اهڙي  تناظر  ۾  مئڊم  يوڪيڪو  پوري  پوري  ڪوشش  ڪري  ٿي  ته  غريب  ۽  پرديسي  عورتن  جي  مدد  ڪئي  وڃي.  هن  پاڻ  جهڙين  ٻين  عورتن  کي  به  پاڻ  سان  ملايو  آهي،  جيڪي  هنن  ڏتڙيل  عورتن  جي  مالي  مدد  سان  گڏ  ڪورٽ  ۾  ڪيس  وڙهڻ  لاءِ  وڪيل  ڪن  ٿيون  ۽  ترجمي  جا  فرض  ادا  ڪن  ٿيون.  يوڪيڪو  پاڻ  سٺي  انگريزي  ڳالهائي  ٿي  ۽  هن  هڪ  ٻه  فلپنيون  ۽  ٿائي  ترجمو  ڪرڻ  وارا  پگهار  تي  پڻ  رکيا  آهن،  ڇو  جو  سڀ  کان  گهڻيون  ڇوڪريون  انهن  ملڪن  (فلپين  ۽ ٿائلينڊ)  جون  جپان  ۾  ڦاسن  ٿيون،  جو  اتي  غربت  سان  گڏ  عورتن  جي  آزادي  آهي،  ۽  هو  آسانيءَ  سان  جپاني  دلالن  جي  چنبي  ۾  ڦاسيو  پون.  هينئر  ويجهڙائيءَ  ۾  سري  لنڪا  ۽  مدراس  پاسي  جي  ڪجهه  ڇوڪرين  جا  ڪورٽ  ۾  ڪيس  هلي  رهيا  هئا،  جن  لاءِ  مئڊم  يوڪيڪو  کي  اهڙي  همراهه  جي  ڳولا  هئي،  جيڪو  هنن  ڇوڪرين  جي  سنهالي  ۽  تامل  زبان  جي  ڳالهه  گهٽ  ۾  گهٽ  انگريزي  ۾  ترجمو  ڪري  سگهي،  جنهن  کي  هوءَ  جپاني ۾  ترجمو  ڪري  جج  کي  ٻڌائي  سگهي.  هن  ٻڌايو  ته  مختلف  زبانن  جا  ترجما  ڪرائڻ  لاءِ  هن  کي  جهاز  ران  آفيس  مان  ماڻهو  مليو  وڃن،  جو  هتي  هر  ملڪ  جي  جهازي  ماڻهن  جو  اچڻ  ٿيندو  رهي  ٿو.  مئڊم  يوڪيڪو  اهو  پڻ  ٻڌايو  ته  جپان  ۾  غلط  ماڻهن  جي  چنبي  ۾  ڦاٿل  ايشيا  جي  مختلف  ملڪن  جي  ڏتڙيل  ڇوڪرين  جو  داد  فرياد  ٻڌڻ ۽  جوڳي  صلاح  ۽  مدد  ڪرڻ  لاءِ  هوءَ  0644-581 078 تي  هر  وقت  حاضر  رهي  ٿي. 
41,http://www.thekawish.com/Articles1/Altaf%20Shaikh/2005/2005/03%20Mar%2005.htm,جپانيءَ  جي  مسلمان  ٿيڻ  جي  ڪٿا  خميس 3 مارچ 2005ع پوري  ڇهين  بجي  جپاني  همراهه  عبدالواحد  اسان  جي  گهر  پهتو.  اسان  کيس  رات  جي  مانيءَ  لاءِ  گهرايو  هو.  عبدالواحد  سان  منهنجي  اها  پهرين  ملاقات  هئي.  هن  جي  اچڻ  کان  اڳ  مون  هن  کي  تصور  ۾  ڏاڙهيءَ  سان  پوڙهو  سمجهيو  هو.  گهر  ۾  ٻن  ٽن  ڏينهن  کان  ڳالهه  هلي  پئي  ته  هڪ  جپاني  مسلمان  جوڙو  عبدالواحد  ۽  سندس  زال  حِڪمه  اچي  رهيو  آهي.  انهن  بابت  وڌيڪ  پڇي  نه  سگهيس،  اهو  ئي  سوچيم  ته  جڏهن  ايندا  ته  ڏسندس  ۽  معلوم  ڪندس  ته  ڪير  آهن  ۽  ڪيئن  مسلمان  ٿيا.  هاڻ  عبدالواحد  جي  سامهون  اچڻ  تي  معلوم  ٿيو  ته  هو  اسان  جي  ڀاڻيجي  مشتاق  کان  به  گهڻو  ننڍو  آهي.  پاڻ  ٻڌايائين  ته  سندس  ڄم  جي  تاريخ  15  مارچ  1975ع  آهي  يعني  هو  29  سالن  کن  جو  ٿيو  ۽  مسلمان  ته  اڃا  به  ننڍي  عمر  ۾  اڄ  کان  پنج  سال  اڳ  ٿيو،  جيڪا  ڳالهه  وڌيڪ  واري  آهي.  هڪ  اعليٰ  تعليم  يافته،  سهڻي  نوجوان  جو  جپان  جهڙي  ملڪ  ۾  رهي  ڪري  پنهنجي  آسپاس  جي  ظاهري  عياشي  کي  ڇڏي  هڪ  اهڙي  مذهب  کي  پنهنجو  ڪرڻ،  جيڪو  نماز  روزي  جهڙين  شين  جي  پابندي  مڙهڻ  ڪري  ماڻهن  جو بدلايو  ڇڏي،  ان  مذهب  ۾  عبدالواحد  ساتوشيءَ  ضرور  ڪجهه  ته  ڏٺو  هوندو  جو  هو  مسلمان  ٿيو  آهي. عبدالواحد  جي  جپاني  ذات  ساتوشي  آهي،  هتي  جا  جپاني  مسلمان  ٿيڻ  بعد  به  سڃاڻپ  لاءِ  ساڳي  ذات  قائم  رکن  ٿا،  جيئن  يورپ  ۽  آمريڪا  ۾  ڪرسچن  يا  يهودي  مسلمان  ٿيڻ  بعد  پنهنجي  ڪٽنب  جو  نالو  يعني  ذات  ساڳي  رهڻ  ڏين  ٿا،  جيئن  محمد  مارماڊيوڪ  پڪٿال  (جنهن  قرآن  کي  انگريزيءَ  ۾  ترجمو  ڪيو  آهي)  جي  ذات  اها  ئي  آهي  جيڪا  پهرين  هئي. عبدالواحد  ساتوشي  جو  اصل  جپاني  نالو  ياماني  ساتوشي  ۽  سندس  زال  حِڪمه  جو  جپاني  نالو  چڪاڪو  آهي.  سندس  زال  اچي  نه  سگهي  جو  عبدالواحد  ٻڌايو  ته  مٿيان  مهينا  پيٽ  سان  هجڻ  ڪري  هن  جي  طبيعت  خراب  ٿي  پئي  ۽  هوءَ  ڏينهن  ٻن  تي  ٻار  ڄڻڻ  واري  آهي،  جيڪو  سندن  ٽي  سال  اڳ  رچايل  شاديءَ  بعد  پهريون  ٻار  ٿيندو.  حِڪمه  پڻ  پنهنجي  منهن  شاديءَ  کان  اڳ  ئي  مسلمان  ٿي  چڪي  هئي. اڄ  ڪلهه  هتي  ساڍي  ستين  بجي  سج  لهي  ٿو  ۽  نماز  لاءِ  آئون  اٿيس  ته  پاڻ  به  وضو  ڪري،  منهنجي  ڀرسان  ٻيو  مصلو  وڇائي  نماز  لاءِ  اچي  بيٺو.  آئون  ٽي  رڪعتون  فرض  پڙهي  چڪو  هوس.  هن  نماز  شروع  ڪرڻ  کان  اڳ  تڪبير  زور  سان  پڙهي  ۽  آئون  سندس  لفظ  لفظ  غور  سان  ٻڌندو  رهيس  ۽  اهو  ئي  سوچيندو  رهيس  ته  انگريزي  ڳالهائڻ  کان  جپانين  لاءِ  عربي  اچارڻ  ڏکيو  آهي،  پر  تنهن  هوندي  به  هنن  ماڻهن  کي  شاباس  هجي  ۽  کين  داد  ڏيڻ  تي  دل  چوي  ٿي،  جنهن  محنت  ۽  لڳاءَ  سان  هو  عربي  جا  لفظ  سکن  ۽  پڙهڻ  ٿا،  جيئن  قرآن  ۽  نماز  وغيره  پڙهي  سگهن.  مانيءَ  دوران  آئون  عبدالواحد  (ياماني  ساتوشي)  کان  سندس  مسلمان  ٿيڻ  جون  خبرون  پڇندو  رهيس.  ”آئون  هڪ  ٻئي  مسلمان  جپاني  ڊاڪٽر  حسن  ڪوناڪاٽا  جي  ڳالهين  مان  متاثر  ٿي  مسلمان  ٿيس.“  عبدالواحد  ٻڌايو،  ”ڊاڪٽر  حسن  ياما  گچي  يونيورسٽيءَ  ۾  پروفيسر  هو،  جتي  مون  فلاسافي  پڙهڻ  لاءِ  داخلا  ورتي  هئي.“ ”هو  ڪڏهن  مسلمان  ٿيو؟“  مون  پڇيو. ”اها  مو  نکي  خبر  ناهي.  آئون  يونيورسٽي  آيس  ته  هو  گهڻو  اڳ  مسلمان  ٿي  چڪو  هو  ۽  سندس  جپاني  زال  جنهنجو  جپاني  نالو  ڪائوري  ناڪاتا  هو  ۽  هاڻ  اسلامي  نالو  حبيبه  اٿس،  اها  سندس  شاديءَ  کان  ڪجهه  اڳ  1995ع  ۾  مسلمان  ٿي  هئي.“ ”ڊاڪٽر  حسن  توهان  کي  ڇا  پڙهائيندو  هو؟“  پڇيومانس. ”هو  ياماگچي  يونيورسٽيءَ  ۾  اسلامڪ  پوليٽڪس  پڙهائيندو  هو  پر  هو  منهنجو  پروفيسر  نه  هو.  آئون  هن  وٽ  فرصت  جي  گهڙين  ۾  سياست  ۽  مذهب  تي  بحث  ڪرڻ  لاءِ  ويندو  هوس.  هن  جو  خيال  هو  ته (سياست  ۽  مذهب  کي  الڳ  نٿو  ڪري  سگهجي. پر  آئون  جپان  جي  حوالي  سان  اهو  ئي  چوندو  هوس  ته  جپان  ۾  ائين  ڪري  نٿو  سگهجي.  جپان  ۾  سياست  الڳ  ئي  رهندي.  جيتوڻيڪ  جپان  جي  ميئيجي  دور  کان  اڳ  هتي  به  سياست  ۽  مذهب  گڏ  هئا.“  عبدالواحد  ٻڌايو.  ”پوءِ  توهان  اسلام  ڪڏهن  قبول  ڪيو؟“  پڇيومانس. ”آئون  قاهره  جي  مسجد  الاظهر  ۾  مسلمان  ٿيس.“ ”اتي  تنهنجو  وڃڻ  پڙهڻ  يا  نوڪريءَ  لاءِ  ٿيو  يا  گهمڻ  وئين؟“ ”دراصل  انهن  ڳالهين  ڪري  آئون  مصر  نه  ويس  پر  مون  کي  اسلام  قبول  ڪرڻ  لاءِ  ڊاڪٽر  حسن  اتي  گهرايو.  ڊاڪٽر  حسن  1997ع  ۾  هڪ  سال  جي  ريسرچ  ورڪ  لاءِ  قاهره مصر  روانو  ٿيو.  هن  جي  وڃڻ  بعد  آئون  اٻاڻڪو  ٿيس  پيس.  اسلام  تي  هن  جي  ٻڌايل  ڳالهين  منهنجي  دل  تي  وڏو  اثر  ڪيو.  آئون  سمجهندو  هوس  ته  انسان  جي  اتم  ٿيڻ  لاءِ  هن  لاءِ  وڏي  نوڪري  ضروري  آهي.  پر  پوءِ  مون  محسوس  ڪيو  ته  پورهيو  يا  نوڪري  انسان  پيٽ  ڀرڻ  ۽  جسم  جي لاءِ  ٿو  ڪري.  روحاني  ترقي  ۽  سڪون  لاءِ  عبادت  ضروري  آهي.  ان  هڪ  رب  جي  جيڪو  اسان  جو  اپائڻهار  آهي  ۽  جنهن  وٽ  اسان  کي  موٽڻو  آهي.  انهن  سڀني  ڳالهين  جا  لاجيڪل  جواب  مون  کي  اسلام  ۾  نظر  آيا.  مون  نيٺ  اسلام  قبول  ڪرڻ  جو  پڪ  پهه  ڪيو  ۽  ڊاڪٽر  حسن  کي  فون  تي  ٻڌايو.  هن  مون  کي  سمر  وئڪيشن  ۾  قاهري  ۾  مسلمان  ٿيڻ  لاءِ  گهرايو.  اهڙي  طرح  منهنجو  قاهري  (مصر)  وڃڻ  ٿيو  ۽  اتي  جي  مشهور  مسجد  الاظهر  ۾  ڪلمو  پڙهي  مسلمان  ٿيس.“  مون  کلندي  عبدالواحد  کي  چيو  ته  جپانين  لاءِ  مسلمان  ٿيڻ  ڪو  ڏکيو  ڪم  نه  آهي.  اسلام  جيڪي  چوي  ٿو  ان  جي  ڪيترن  ئي  ڳالهين  تي  هو  پهرين  ئي  فٽ  آهن.  هو  نه  چوري  ڪن  ته  ڪوڙ  ڳالهائين،  نه  جوا  کيڏن  (پچنڪو  کان  سواءِ  جيڪڏهن  پچنڪو  جوا  آهي  ته)  نه  پاڙي  وارن  کي  رنجائين،  ايمانداريءَ  سان  ڊيوٽي  ڏين،  صبح  جو  سوير  اٿن  رات  جو  سوير  سمهن.  بس  رڳو  ڪلمو  پڙهڻ  جي  دير  اٿن  ۽  بوتا  (سوئر)  ۽  ساڪي  (جپاني  چانورن  جو  شراب)  پيئڻ  ڇڏي  ڏين. ”۽  ڪيترا  جپاني  هوندا  جيڪي  ساڪي  پيئڻ  افورڊ  ڪري  سگهن  ٿا.  مهانگائي  ايڏي  ٿي  وئي  آهي  جو  پاڻيءَ  جي  بوتل  به  هڪ  سئو  يين  ٿي  وئي  آهي.  ڏسڻا  وائسڻا  ميونسپالٽيءَ  جي  نلن  تي  وات  رکي  پاڻي  پيا  پيئن.“  عبدالواحد  به  کلندي  منهنجي  ڳالهه  کي  سر  وٺرايو  ۽  پوءِ  سنجيده  ٿي  چيو ”اسلام  جي  سڀ  کان  اهم  ڳالهه/پرچار  ڇا  آهي؟“ ”توهان  ئي  ٻڌائڻ  چاهيندائو“  مون  چيومانس. توحيد الله کي  هڪ  مڃڻ  ۽  ڪنهن  کي  به  هن  سان  شريڪ  نه  ڪرڻ.  ڊاڪٽر  حسن  مون  کي  توحيد  تي  گهڻا  ليڪچر  ڏيندو  هو.  ڪو  به  جپاني  ڊاڪٽر  حسن  کان  پڇندو  هو  يا  هاڻ  مون  کان  پڇي  ته  آخر  اسلام  ۽  ٻين  مذهبن  ۾  ڪهڙو  فرق  آهي  ته  اسين  کين  توحيد  بابت  ئي  ٻڌايون  ٿا. عبدالواحد  1998ع  ۾  ياماگچي  يونيورسٽيءَ  مان  تعليم  مڪمل  ڪري  سال  کن  ”ڪيوٽو“  يونيورسٽيءَ  ۾  ريسرچ  ورڪ  ڪيو.  ان  بعد  هتي  جي  مقابلي  وارن  امتحانن  لاءِ  تياري  ڪري  ڪاميابي  حاصل  ڪئي.  هي  امتحان  اسان  جي  سول  سروس  سي  ايس  پي  ٽائيپ  امتحان  وانگر  ٿين،  جنهن  بعد  کين  مڪاني،  پروونشل  ۽  ملڪي  حڪومت  ۾  نوڪريون  ملن.  عبدالواحد  اڄ  ڪلهه  فڪوئوڪا  پريفيڪچر  (صوبائي  ٽائيپ)  حڪومت  ۾  سي  ايس  پي  ٽائيپ  آفيسر  آهي.  عبدالواحد  ٻڌايو  ته  ”جپان  جي  فقط  هن  ٻيٽ  ڪيوسو  تي  اٽڪل  ڏهه  هزار  جپاني  مسلمان  آهن.  سڀ  کان  گهڻا  هونشو  ۾  آهن.  صرف  فڪوئوڪا  شهر  ۾  جپاني  مسلمانن  جون  ٽيهه  کن  فئمليون  آهن.  اسان  وٽ  هر  مهيني  جي  ٽين  آچر  تي  جپاني  مسلمانن  جون  گڏجاڻيون  ٿين  ٿيون.  جن  ۾  ڌارين  ملڪن  جا  هتي  رهندڙ  مسلمان  پڻ  اچن.  هن  مهيني  جي  ويهين  تاريخ  ٿيندڙ ۾  توهان  ضرور  اچجو.“  عبدالواحد  ٻڌايو.  ”هڪ  جپاني  نو  مسلم  عورت  ويندي  پنهنجي  ويب  سائيٽ  ٺاهي  آهي،  جنهن  ذريعي  هوءَ  اسلام  بابت  ڄاڻ  پڻ  مهيا  ڪري  ٿي.“ 
42,http://www.thekawish.com/Articles1/Altaf%20Shaikh/2005/2005/31%20Mar%2005.htm,جديد  شهر،  جهونيون عمارتون  ۽  وفادار  ڪتو خميس 31 مارچ 2005ع اڄ  جي  ٽوڪيو  جي  ڳالهه  ڪجي  ته  ٽوڪيو  دنيا  جي  سڀ  کان  گهڻي  آدمشماريءَ  وارو  شهر  آهي،  جنهن  جو  پَٽ  انچن  جي  حساب  سان  وڪامي  ٿو.  دنيا  جو  هي  ماڊرن  ۽  سهڻو  شهر-ڪٿي  ڪٿي  صاف  کڻي  نه  هجي،  پر  سهڻو  ضرور  آهي.  سالن  جا  سال  هن  شهر  جي  گهٽين  ۾  ڦرڻ  بعد  به  لڳي  ٿو  ته  اڃا  ڪيتريون  ئي  ڪهاڻيون  اڌوريون  رهيل  آهن،  اڃا  ڪئين  گهٽيون  گهميل  نه  آهن،  اڃا  ڪئين  ماڻهن  سان  ملاقاتون  ۽  نين  ۽  جهونين  عمارتن  جو  ديدار  رهيل  آهي. ٽوڪيو  ڪو  اهڙو  شهر  ناهي،  جنهن  لاءِ  ڪو  کيسي  مان  خرچ  ڪري  گهمڻ  لاءِ  اچي.  هن  ڏورانهين  ۽  مهانگي  ملڪ  جي  مهانگي  ترين  شهر  ۾  ائين  اچڻ  وارو  وڏو  بيوقوف  ئي  هوندو-  ۽  هو  گهمڻ  لاءِ  اچي  اچي  به  ڪيترن  ڏينهن  لاءِ  اچي  سگهي  ٿو.  جپاني  زبان  کان  غير  واقف  هن  ملڪ  جو  فقط  مٿاڇرو  مزو  ئي  وٺي  سگهي  ٿو.  باقي  جپان  ۾  تعليم  لاءِ  ايندڙ  هزارين  وطني  شاگردن  ۽  هتي  نوڪريون  ۽  بزنيس  ڪرڻ  وارن  لاءِ  جپان  ۾  جيترو  معلومات  ۽  ڏسڻ  وائسڻ  جو  موقعو  آهي،  اوترو  ڪنهن  به  ملڪ  ۾  نه  آهي،  ڪنهن  ۾  به  نه هتي  جو  ڪلچر،  رسم  و  رواج،  پراڻيون  روايتون  ۽  نيون  ڳالهيون،  شاندار  عمارتون  ۽  مانوارا  ماڻهو  ۽  انهن  جون  دوستيون،  هتي  جو  ادب  ۽  هتي  جي  شاعري،  هتي  جي  اٿڻي  ويهڻي  ۽  وڏن  لاءِ  عزت،  مونو  ريل  ۽  بليٽ  ٽرين  جي  دنيا  ۾  هڪ  پوڙهي  گوتم  ٻڌ  جي  مورتي  اڳيان  اگربتي  ٻاري  رهي  آهي.  روبوٽن  ۽  ڪمپيوٽرن  جي  دنيا  ۾  هڪ  ناري  جوتشيءَ  کي  هٿ  ڏيکاري  رهي  آهي.  سومو  ۽  جوڊي  ڪراٽي  جي  دنيا،  اڪيبانا  ۽  اوريگامي  جي  دنيا پاچنڪو،  اونسين  ۽  ٻرندڙ  جبلن  جي  هن  دنيا  کي  پسڻ  لاءِ  جنهن  کي  جيترو  به  وقت  آهي،  اهو  گهٽ  آهي. اساڪسا،  شيبويا  ۽  شنجوڪو  ٽوڪيو  جا  مرڪزي  علائقا  آهن،  جن  لاءِ  آمريڪن  ڊائون  ٽائون  جو  لفظ  استعمال  ڪن  ٿا  ۽  مزي  جي  ڳالهه  ته  جپاني  به  اهو  ئي  لفظ استعمال  ڪن  ٿا.  شيتا  معنيٰ  هيٺ ۽  ماچي  معنيٰ  شهر.  ٽوڪيو  جو  مغرب  جي  حساب  سان  صحيح  معنيٰ  ۾  ڊائون  ٽائون  گنزا  هجڻ  کپي،  پر  اسان  ڌاريا گنزا  کي  وري سڏيون  ٿا. ائينو  جي  اسٽيشن  کان  سڏ  پنڌ  تي  ٽوڪيو  يونيورسٽي  آهي،  جنهن  جي  ڀر  واري  گهٽي  هونگو  لاءِ  چون  ٿا  ته  ٽوڪيو  جو  پراڻي  نالي  ايڊو  جو  حصو  آهي.  ٽوڪيو  جي  هيءَ  يونيورسٽي  يورپ  جي  هيڊل  برگ  يا  ايڊنبرو  جهڙي  ناهي،  جتي  ملڪ  جا  شهزادا  ۽  شاهي  خاندان  جا  ٻار  نظر  اچن.  (جپان  جي  شهنشاهي  خاندان  جا  ٻار  ميجيرو  جي ۾  پڙهڻ  لاءِ  وڃن  ٿا).  بهرحال  ملڪ  جا  ڪيترائي  ناميارا  سياستدان ۽  ڪجهه  سابق  وزير  اعظم  تودائي  جا  شاگرد  رهيا  آهن.  ٽوڪيو  يونيورسٽيءَ  لاءِ  شارٽ  فارم  تودائي  استعمال  ٿئي  ٿو.  هيءَ  يونيورسٽي جي  ڏينهن  ۾  ٺهي  هئي.  تن  ڏينهن  ۾  اها  ”ٽوڪيو  امپيريل  يونيورسٽي“  سڏبي  هئي. ٽوڪيو  جي  ڪنهن  علائقي  کي  ان  جي  دل  چئجي  ته  اهو  گنزا  آهي،  جتي  هن  ملڪ  جي  هر  وڏي  ڊپارٽمينٽل  اسٽور  ۽  سپر  مارڪيٽ  جي  برانچ  آهي.  جتي  دنيا  جا  سڀ  کان  وڏا  فئشن  وارا  دڪان  آهن  ۽  سڀ  کان  مهانگيون  هوٽلون  ۽  ريسٽورنٽ  آهن  جيڪي  ڏسڻ،  گهمڻ  ۽  جن  جي  لابي  ۾  ويهڻ  مفت  آهي.  اسان  به  گنزا  ۾  هميشه  ائين  ڪندا  رهيا  آهيون.  وڌ  ۾  وڌ  مئڪڊونالڊ  جو  مِلڪ  شيڪ  پي،  پنهنجي  جهاز  تي  (يا  ٽوڪيو  ۾  رهائش  وارن  ڏينهن  ۾  پنهنجي  شپ  يارڊ  واري  هوٽل  ۾)  ماني  کائي،  خوش  ٿي  سمهي  رهندا  آهيون.  گنزا  جون  هي  شيون  وڏن  وڏن  خرچائو  پٽن  ۽  هالي  ووڊ  جي  فلمي  ائڪٽرن  جي  ٽڪر  جي  ماڻهن  لاءِ  آهن.  گنزا  جي  ڀر  ۾  ئي  ”مارونو  اُچي“  علائقو  آهي،  جيڪو  نيويارڪ  جي  وال  اسٽريٽ  يا  ڪراچيءَ  جو  ميڪلوڊ  روڊ  (چندريگر  روڊ)  سمجهو  ۽  اتي  ئي  ٽوڪيو  جو  شهنشاهي  محل  آهي.  ٽوڪيو  جو  شنجوڪو  وارو  علائقو  وڏين  عمارتن  وارو  نئون  ۽  خوبصورت  علائقو  آهي  جيئن  ڪراچيءَ  جو  ڪلفٽن.  روپن  گي  وارو  علائقو  راندين  جي  ميدان  کان  مشهور  آهي  ۽  ٽي  وي  ۽  فلمي  دنيا  کان  پڻ.  هتي  ڪيترائي  ڳائڻ  وڄائڻ  جا  ڊسڪو  هال  ۽  بار  آهن.  ان  کان  علاوه  هر  قسم  جون  ريسٽورنٽ  پڻ،  جن  ۾  شاگردن  کان  ڪروڙ  پتي  ماڻهو  پنهنجي  حيثيت  آهر  ويندي  نظر  اچن  ٿا.  يعني  روپن  گي  امير  توڙي  غريب  جو  علائقو  آهي. روپن  گي  جپاني  لفظ  جي  معنيٰ  آهي”6  وڻ“ خبر  ناهي  هن  علائقي  جو  اهو  نالو  ڪيئن  پيو شايد  ان  وقت  هتي  جي  ڪنهن  گهٽيءَ  ۾  6  وڻ  هجن،  پر  گهڻي  مشهور  اها  ڳالهه  آهي  ته  اهو  نالو  هتي  جي  6  طاقتور  ساموري  گهراڻن  تان  پيو،  جن  جون  هن  علائقي  ۾  ڪيتريون  ئي  جايون  جڳهيون  آهن.  ٽوڪيو  جو  هڪ  علائقو  آهي  اوچانو  ميزو.  هتي  1884ع  ۾  روس  جي  عيسائين  هڪ  ڪليسا  گهر  (چرچ)  ٺهرايو  هو،  جنهن  جو  بصر  جي  ڳنڍ  جهڙو  گنبذ  پري  کان  پڌرو  آهي.  هن  علائقي  جو  به  هي  لالو  کيت  ۽  شانتي  نگر  وانگر  عجيب  نالو  آهي،  جتي  نه  ڪو  کيت  (باغ  بستان)  آهي  ۽  نه  شانت  (خاموشي).  اوچانو  ميزو  دراصل  ٽي  لفظ  آهن  اوچا  (چانهه)،  نو  (جو)  ۽  ميزو  (پاڻي)  يعني  چانهه  جو  پاڻي.  پر  ڏٺو  وڃي  ته  هتي  جو  پاڻي  ته  چانهه  ٺاهڻ  جهڙو  به  ناهي.  پر  چون  ٿا  ته  پراڻي  زماني  ۾  شوگنن  جي  محلات  ۾  ٿيندڙ  چانهه  جي  دعوت  لاءِ  پاڻي  هن  علائقي  مان  ڇڪيو  ويندو  هو.  بهرحال  اوچانو  ميزو  ڪو  اهڙو  علائقو  ناهي،  جنهن  کي  ڏسڻ  لاءِ  توهان  پري  کان  هلي  اچو. بهر  حال  گنزا  بعد  جپان  جو  ڪو  علائقو  هلي  ملي  ڏسڻو  آهي،  ته  منهنجي  نظرن  ۾  اهو  ڪي  هابارا  آهي،  جيڪو  اسان  ڌارين  لاءِ  ائين  آهي  جيئن  پاڪستان  جي  ڳوٺاڻن  لاءِ  ڪراچيءَ  جو  صدر.  بلڪه  صدر  جو  به  ڪوآپريٽو  مارڪيٽ  وارو  اهو  حصو،  جتان  اليڪٽرڪ  ۽  اليڪٽرانڪ  جو  سامان  ملي  ٿو.  اڪيها  بارا  (يا  ڪي  هن  کي  اخيها  بارا  به  چون  ٿا)  ۾  ڇا  ته  ٽي  وي،  وڊيو،  ڪمپيوٽرن  ۽  اليڪٽرانڪ  جي  سامان  جا  دڪان  آهن سوين  نه  پر  هزارين  آهن  ۽  ڪي  وڏا  آهن  ته  ڪي  ڀت  ۾  جهڙا  ڳڙکا  ٿيا  پيا  آهن.  هميشه  وانگر  آئون  پنهنجن  ٽوڪيو  جي  دوستن  کي  سندن  آفيسن  مان  موڪل  ٿيڻ  تي  هاچيڪو  وٽ  اچي  ملڻ  لاءِ  چوان  ٿو. هاچيڪو  هڪ  ميٽنگ  جي  جاءِ  آهي،  جتي  مون  جهڙا  ڪيترائي  پنهنجن  دوستن  ۽  عزيزن  سان  ملڻ  لاءِ  اچي  انتظار  ڪندا  آهن.  ٽوڪيو  جي  پيهه  پيهان  واري  شهر  ۾  ملڻ  لاءِ  ڪو  هنڌ  مقرر  ڪرڻ  به  مٿي  جو  سور  آهي،  پر  گهٽ  ۾  گهٽ  ٽوڪيو  جي  هن  علائقي  شيبويا ۾  نه.  اتي  هاچيڪو  وٽ  ئي  هر  هڪ  اچيو  انتظار  ڪري. هاچيڪو  ڇا  آهي؟  هاچيڪو  هڪ  وفادار  ڪتي  جي  ٽامي  جو  پتلو  آهي،  جيڪو  شيبويا  اسٽيشن  وٽ  کتل  آهي.  هي  ڪتو  هڪ  تودائي  (ٽوڪيو  يونيورسٽي)  جي  پروفيسر  جو  هو.  پروفيسر  صاحب  يونيورسٽيءَ  کان  موٽندو  هو  ته  هي  هاچيڪو  نالي  هن  جو  وفادار  ڪتو  پنهنجي  مالڪ  جي  انتظار  ۾  شيبويا  جي  ريلوي  اسٽيشن  تي  اچي  بيهندو  هو.  هڪ  ڏينهن  پروفيسر  صاحب  کي  يونيورسٽيءَ  ۾  ليڪچر  دوران  هارٽ  اٽيڪ  ٿيو  ۽  مري  ويو.  هو  ان  ڏينهن  ريلوي  اسٽيشن  تي  نه  پهتو.  ڪتو  مايوس  ٿي  موٽي  ويو،  پر  چون  ٿا  ته  هو  پنهنجي  مالڪ  لاءِ  روز  ان  وقت  هن  ريلوي  اسٽيشن  تي  ايندو  رهيو.  ڪي  مهينن  لاءِ  چون  ٿا  ته  ڪي  ستن  سالن  لاءِ  چون  ٿا.  (بهرحال  يقين  نٿو  اچي.  ڪهاڻي  ٺاهڻ  وارا  به  ته  وڏا  فنڪار  ٿين  ٿا هاچيڪو  جي  وفاداري  هتان  جي  ماڻهن  لاءِ  روايت  ٿي  وئي.  جڏهن  هي  ڪتو  پاڻ  1935ع  ۾  مئو،  ته  ماڻهن  چندا  گڏ  ڪري  هن  ڪتي  هاچيڪو  جي  ياد  ۾ جو ٺهرائي  هتي  لڳرايو. 
43,http://www.thekawish.com/Articles1/Altaf%20Shaikh/2005/2005/29%20May%2005.htm,گهر  کي  وقت  ڪيئن  ڏجي؟ آچر 29 مئي 2005ع هڪ  هنڌ  پهرين  به  لکي  چڪو  آهيان  ته  جپان  ۾  ٻه  ڌرم  عام  آهن،  هڪ ٻڌ  ڌرم  ۽  ٻيو  شنتو.  جپاني  هوسٽ  مدر  اسان  کي  جنهن  مندر  ۾  وٺي  آئي،  اهو  شنتو  ڌرم  جو  مندر هو،  جنهن  جي  اڳيان  وڏو  دلي  دروازو  ٺهيل  هو  جنهن  کي  ٽوريئي  سڏين  ۽  هي  دروازو  شنتو  مندر  جي  خاص  نشاني  ٿئي.  هنن  مندرن  ۾  گوتم  ٻڌ  جي  ڪا  به  مورتي  نه  ٿئي.  اهي  ٻڌ  ڌرم  جي  مندرن  ۾  ٿين. هي  مندر  گهٽ  ۾  گهٽ  ٻه  سئو  سال  جهونو  لڳو  ٿي،  جنهن  جي  مرمت  ۽  وڏو  ڪرڻ  جي  رسم  افتتاح  ٿي  رهي  هئي.  پلنٿ  جو  ڪم  پورو  ٿي  چڪو  هو.  چوڌاري  ٿلهي  ۽  اوچي  ڪاٺ  جا  ٿنڀا  ۽  ان  مٿان  ڪامُون  ۽  گارڊر  رکجي  چڪا  هئا.  هاڻ  رڳو  بلاڪن  سان  ڀتيون  ۽  ڪکن  تڏن  سان  ڇت  ۽  در  دريون  لڳڻيون  هيون.  سڀني  ٿنڀن  ۽  ڪامُن،  گارڊرن  تي  اوچي  واڻ  جا  مختلف  وٽيل  رَسا،  رَسيون  ۽  اڳڙين  جون  ٽڪريون  ڦڙڪي  رهيون  هيون.  هن  علائقي  جا  عام  ماڻهو  (عورتون  ۽  مرد)  ٻين  لفظن  ۾  ڪُت  خلق،  پراڻي  مندر  وٽ  ٺهيل  اسٽيج  جي  هيٺان  انتظار  ڪري  رهي  هئي  ۽  شهر  جا  معزز  ماڻهو  سوٽن  ڪوٽن  ۾،  مندر  ٺاهڻ  وارا  انجنيئر،  فورمين  ۽  اهم  واڍا،  رازا  ۽  مستري  پنهنجي  ڪم  جي  نئين  ڊريس  (مٿي  تي  لوهي  ٽوپلو  ۽  ڪنڌ  تي  ننڍو  ٽوال)  ۾  مندر  جي  هڪ  نئين  ٺهندڙ  وڏي  هال  ۾  ڪرسين  تي  ويٺا  هئا.  ٽي  ٻاوا  گلن  جي  ڪونڊين  ۽  ديوتائن  لاءِ  رکيل  ميوي  اڳيان  بيهي  ڪجهه  عجيب  جپاني  زبان  ۾  (يا  شايد  سنسڪرت  يا  ڪنهن  ٻي  جهوني  مذهبي  زبان  ۾)  واري  واري  تي  ڪجهه  سٽون  پڙهي،  پنهنجي  چوڌاري  ٻڌل  اڇي  پَڙي  جي  اڳٺ  ۾  ڦاٿل  ڪاٺ  جي  خنجر  کي  ڪڍي،  هيڏانهن  هوڏانهن  الاريندا  رهيا  جيڪو  پڪ  هنن  جي  حساب  موجب  خراب  روحن  يعني  شيطانن  کي  ڀڄائڻ  جو  طريقو  هو.  ان  بعد  چار  پنج  جوان  مزور  وڏا  مترڪا  (جن  کي  اسان  جهازي  گن  سڏيون)  پاڻ  سان  کڻي  ڪاٺ  جي  ٿنڀن  ۾  لڳل  وڏن  ڪِلن  تي  پير  رکي،  ڇت  تي  چڙهي  ويا.  ڇت  ته  اڃا  نه  هئي،  پر  ڪاٺ  جون  سڌيون  ۽  ڪنڊائتيون  ڪامُون  هيون،  جن  تي  چڙهي  چوڌاري  ڪنڊن  تي  ٿي  بيٺا.  وڏي  ٻائي  جنهن  جي  لوهي  ڄاري  واري  ٽوپيءَ  جي  پويان  پڇ  هو،  ان  هاڻ  ڪتاب  کڻي  ڪجهه  سٽون  جيئن  ئي  پڙهي،  مٿي  هٿ  سان  جنهن  طرف  اشارو  ڪيو  ٿي  ته  اتي  موجود  مزور  لوهي  مُترڪو  مٿي  ڪري،  هڪ  عجيب  رڙ  سان  گڏ  اهو  مترڪو  ڪام  ۾  ٺڪاءُ  ڪيو  ٿي.  اسان  جي  ميزبان  جپاني  خاتون  نتسوميءَ  منهنجي  ويجهو  اچي  ڪن  ۾  ڦسڪو  ڪيو ”هي  ٻائو  هاڻ  هتي  جي  اوس  پاس  جا  شيطان  ڀڄائي  رهيو  آهي.“ ”وڪاتا“  (سمجهان  ٿو)  وراڻيو  مانس. ان  ڊگهي  رسم  بعد  اسان  سڀني  آيلن  کي  مندر  ڏي  (يعني  پراڻي  پهرئين  ننڍي  مندر  وٽ)  هلڻ  لاءِ  چيو  ويو،  جتي  اسٽيج  ٺهيل  هئي.  نتسوميءَ  چيو  ته  هاڻ  موجود  ٽي  ٻاوا،  رٽائرڊ  ٻاوا  ۽  هڪ  ٻه  معزز  شهري  جن  مندر  جي لاءِ  خرچ  برداشت  ڪيو  آهي،  هن  اسٽيج  تي  بيهي  ڪيڪ  ورهائيندا.  مون  چوڌاري  ڏٺو  ته  گڏ  ٿيل  ٻه  سئو  ماڻهن  (مرد،  عورتن  ۽  ٻارن)  مان  ڪيترن  جي  هٿ  ۾  پلاسٽڪ  جون  وڏيون  ٿيلهيون  هيون،  جيڪي  هو  ڪيڪن  سان  ڀرڻ  لاءِ  کڻي  آيا  هئا.  هر  هڪ  اسان  ڏي  پئي  ڏٺو  ۽  جنهن  سان  به  اسان  مرڪي  انگريزيءَ  ۾  ”هيلو“  يا  جپانيءَ  ۾  ”ڪونيچيوا“  چئي  کيڪاريو  ٿي،  ته  هن  وڏي  حب  سان  آڌر  ڀاءُ  ڪيو  ٿي.  لڳو  ٿي  ته  هن  ڳوٺ  پاسي  ڪنهن  غير  جپانيءَ  جو  ورلي  ڪو  اچڻ  ٿيو  آهي.  ايتري  ۾  منتر  پڙهڻ  وارا  ٻاوا  ۽  ٻيا  اهم  ماڻهو  اسٽيج  تي  پهچي  ويا  ۽  پوءِ  وڏن  ٿيلهن  مان  نان  ختائين  جيڏا  پيٺل  چانورن  جا  ڪيڪ  اڇلڻ  لڳا.  منهنجي  ڀر  ۾  بيٺل  هڪ  ڪميڪو  نالي  چاليهه  ورهين  کن  جي  هڪ  ڳوٺاڻي  عورت  ٻڌايو  ته  انهن  ڪيڪن  ٺاهڻ  لاءِ  چانورن  کي  اکري  مهريءَ  ۾  سڄو  ڏينهن  ويهي  ڪٽبو  آهي،  ان  ڪري  اهي  تمام  گهڻو  لذيذ  ٿين  ٿا  پر  ان  کان  وڌيڪ  هنن  جي  ڌرمي  اهميت  آهي  ۽  اسان  ان  لاءِ  هي  گڏ  ڪرڻ  آيا  آهيون،  جو  جيڪو  هي  ڪيڪ  کائيندو،  ان  تي  ڪڏهن  به  ڀوت  پريت  جو  اثر  نه  ٿيندو  ۽  جنهن  کي  مندر  طرفان  اڇليل  سڪا  نصيب  ٿيندا،  ان  کي  سڄي  عمر  ڌن  دولت  حاصل  ٿيندو. اسٽيج  تي  بيٺل  ٻاوا  ڪيڪن  جا  ٻُڪ  ڀري  اڇلائيندا  ويا.  انهن  جي  وچ  ۾  پنج  پنج ين  جا  سڪا  به  هئا.  ڪنهن  کي  ڏهه  ڪنهن  کي  ٻارهن  کن  ڪيڪ  جهٽڻ  ۾  مليا.  بعد  ۾  گهر  پهچي  پنهنجا  ڪيڪ  ڳڻياسين  ته  اسان  جا  چاليهه  کن  ٿيا،  جن  مان  ويهه  نتسوميءَ  رکيا  ۽  ويهه  اسان  کي  ڏنائين.  مون  هڪ  کائي  ڏٺو،  بلڪل  ڦڪو  هو.  ڪجهه  ڪجهه  ڪچي  اٽي  ۽  صابڻ  جهڙو  سواد  هو.  دل  ۾  چيم  اجايو  ڀولڙن  وانگر  ٽپ  ڏئي  اهي  پئي  جهٽياسين.  چانورن  جا  اهي  گول  ۽  صابڻ  جهڙي  شڪل  ۽  سواد  جا  ڪيڪ  پنهنجي  گهر  ڪوڪورا  کڻي  آياسين  ۽  جيئن  ته  اهي  مندر  مان  ملڻ  ڪري  هتي  جي  مڪاني  ماڻهن  لاءِ  وڏي  اهميت  وارا  هئا،  ان  ڪري  پاڙي  ۾  رهندڙ  سڀني  واقفڪار  جپاني  فئملين  کي  موڪلي  ڏناسين  ۽  واقعي  هنن  جي  خوشيءَ  جي  انتها  نه  رهي،  جو  اهو  ڌرمي  پرساد  نصيب  ٿيڻ  جو  موقعو  سئو  سالن  ۾  ڪو  هڪ  ٻه  دفعو  ٿئي  ٿو،  جو  ان  قسم  جي  جهونن  مندرن  جو  واڌارو  ورلي  ڪو  ٿئي  ٿو.  هونءَ  به  جپاني  ڪلچر  توڙي  ادب  ۾  چانور  (ڀت)  هڪ  اهم  شيءِ  آهي.  بلڪه  صدين  کان  ”چانور“  جپانين  جي  زندگيءَ  جو  جياپو  رهيو  آهي.  لوڪ  ڪهاڻيون  هجن  يا  ميلا  ملاکڙا،  خانداني  ريتون  رسمون  هجن  يا هر  جڳهه  تي  هر  ڳالهه  ۾  چانور  مرڪزي  ڪردار  ادا  ڪن  ٿا. شام  جا  6  ٿي  چڪا  هئا.  اسان  جي  ميزبان  خاتون  نتسوميءَ  چيو  ته  هلو  ته  گهر  هلي  ڪلاڪ  کن  آرام  ڪري  ڊنر  کائون.  پوءِ  ساڳيا  رستا  وٺي  نتسومي  موت  جي  کوهه  ۾  گاڏي  هلائيندي  اچي  پنهنجي  گهر  ڪڍيو.  نتسوميءَ  جو  گهر  شهر  جي  گوڙ  گهمسان  کان  نه  رڳو  پري  هو،  پر  ڪافي  جهونو  هو.  اهو  هر  خيال  کان  جپاني  گهر  هو.  ننڍڙيءَ  ڇت  وارا  ننڍڙا  ڪمرا،  دفتريءَ  جا  سنهڙا  سلائيڊنگ  دروازا،  پَٽ  تي  تونئريون  وڇايل،  ٽي  وي  ڪمپيوٽر  کان  شين  سان  ڀريل  فرج،  وي  سي  آر  هر  سک  ۽  سهولت  جي  شيءِ  موجود  هئي،  پر  هر  شيءِ  ڊمپ  ٿيل  ۽  بي  ترتيب  نموني  سان  هڪ  ٻئي  مٿان  سٽيل  هئي. جپاني  عورتون  هر  شيءِ  سليقي  سان  رکڻ  ۽  هر  وقت  ڇنڊ  ڦوڪ  رکڻ  کان  مشهور  آهن،  پر  اها  صفائي  سٿرائي  رکڻ  وارن  مان  نتسومي  نه  هئي  ۽  هجي  به  ڪيئن؟  سڄو  ڏينهن  ته  هن  جو  ڊوڙ  ڊڪ،  گاڏي  هلائڻ  ۽  دڪان  جون  ختم  ٿي  ويل  شيون  آڻڻ  ۾  گذري  ٿو.  گهر  کي  وقت  ڌوڙ  ڏئي ٿوري  دير  بعد  ڏسون  ته  نتسومي  مانيءَ  لاءِ  ٽيبل  پئي  لڳائي  ۽  ڪٻٽ  مان  پليٽون  ۽  ٻارن  ۽  پنهنجي  گهر  ڀاتين  لاءِ  چاپ  اسٽڪس  ۽  مون  لاءِ  ڪانٽو  چمچو  پئي  رکي.  دل  ۾  سوچيم  ته  منهنجو  نتسوميءَ  بابت  اهو  خيال  غلط  ثابت  ٿيو  ته  هوءَ  فقط  ٻاهر  جي  ڪمن  ۾  ڀڙ  آهي  ۽  گهر  جي  ڪمن  ۾  بيحد  نڪمي  آهي.  پر  هاڻ  منٽن  ۾  اسان  سڀني  لاءِ  هن  ماني  تيار  ڪري  واقعي  ڪمال  ڪري  ڏيکاريو  آهي  ۽  وڏي  تعريف  جي  حقدار  آهي.  پر  ماني  ٽيبل  تي  لڳائڻ  ۽  منهنجي  تعريف  کان  اڳ  پاڻ  ئي  ٻڌايائين  ته  ماني  هن  هوٽل  تان  گهرائي  آهي.  هن  جپاني  خاتون  کي  خبر  آهي  ته  اسان  جي  مذهب  ۽  عقيدي  موجب  ڇا  حلال  آهي  ۽  ڇا  حرام.  ان  ڪري  هوءَ  ڳولي  ڳولي  ڊبل  روٽي  به  اها  آڻيندي  آهي  جنهن  ۾  ڪنهن  غلط  تيل  جو  مَکُ  ڏنل  به  نه  هجي.  ان  هوندي  به  آئون  ٿورو  سوچ  ۾  پئجي  ويس  ته  هن  يڪدم  هڪل  ڪئي.  ”بلڪل  بي  فڪر  ٿي  کائو.  هن  ۾  ڪا  به  اهڙي  اعتراض  جوڳي  شيءِ  ناهي.  فڪوئوڪا  مان  مصري  عرب  جي  هوٽل  تان  آرڊر  تي  گهرائي  اٿم.“ فڪوئوڪا  شهر  جيڪو  هتان  اڌ  ڪلاڪ  جي  پنڌ  تي  ٿيندو،  اتي  مصري  عرب  جي  ريسٽورنٽ  ڪافي  پراڻي  ۽  مشهور  آهي.  هتي  رهندڙ  هڪ  انڊونيشي  مسلمان  ٻڌايو  ته  هن  مصريءَ  پهرين  کاڌي  پيتي  جي  هوٽل  کولي،  پر  هلي  نه  سگهيس،  جو  جپان  ۾  ڪا  به  هوٽل  بيئر  ۽  ساڪي  (شراب)رکڻ  بنا  هلي  نه  سگهندي.  هوٽل  ۾  ماني  کائڻ  جو  عيش  ڪرڻ  وارو  جپاني  شراب  به  پيئڻ  چاهي  ٿو.“  هن  ٻڌايو. ”پوءِ  ڇا  ڪيائين؟  بند  ڪيائين  يا  شراب  رکيائين؟“  مون  پڇيو  مانس.  ”نه  بند  ڪيائين،  نه  شراب  رکيائين.  ريسٽورنٽ  ۾  ماني  هلائڻ  بدران  اوبنتو  (لنچ  باڪس)  ٺاهي  وڪڻڻ  شروع  ڪيائين  ۽  هاڻ  هن  وٽ  هر  وقت  رش  رهي  ٿي.“  هن  ٻڌايو  ۽  هاڻ  نتسوميءَ  به  اسان  لاءِ  ان  مصري  عرب  جي  هوٽل  (دڪان)  تان  پئڪ  کاڌي  جا  گول  ڪاٺ  جا  دٻا  گهرايا  هئا. 
0,http://www.thekawish.com/Articles1/Altaf%20Shaikh/2014/2014/26%20Jun%2014.htm,"سخيءَ کان شوم ڀَلو  خميس 26 جون 2014ع ڪو 
		زمانو هو، جو ورلي ڪو ٻاهر ويندو هو، پر اڄ ڪلهه شهرن جا ته ڇا، پر ڳوٺن جا 
		ماڻهو به ولايت ويندي نظر اچن ٿا.... ننڍا وڏا، ڇوڪرا ۽ ڇوڪريون.... پوءِ 
		ڪي نوڪرين لاءِ ته ڪي تعليم لاءِ، ڪي ڪانفرنسون ۽ سيمينار اٽينڊ ڪرڻ لاءِ 
		ته ڪي بزنس ۽ گهمڻ ڦرڻ لاءِ. گذريل دفعي ڳوٺ هڪ مائٽ جي گهر وڃڻ ٿيو، هن جو 
		ڇوڪرو آفيس طرفان ٽن ڏينهن جي سيمينار لاءِ سنگاپور وڃي رهيو هو، هو بيحد 
		خوش هو. ظاهر آهي ولايت وڃڻ اسان لاءِ سماجي شان ( ) 
		بڻجي ويو آهي. ٻاهر جي نوڪري ملڻ يا تعليم لاءِ يا اسڪالرشپ يا مٿئين 
		همراهه وانگر ڪجهه ڏينهن لاءِ ڪانفرنس يا سيمينار اٽينڊ ڪرڻ جو موقعو ملڻ 
		کي به هر ڪو خوش نصيبي ٿو سمجھي. مونکي حيرت ٿي ته هو مون کان هڪ ئي ساهه ۾ 
		پُڇندو ويو ته انڪل ڪنهن کي سڃاڻو ته ٻڌائيندا، جيئن آئون اُن سان ملي 
		سگهان.... ڀلا سنگاپور ۾ ڪهڙيون ڪهڙيون جايون گهمڻ جهڙيون آهن وغيره 
		وغيره.... ان ئي قسم جا سوال ملائيشيا يا جپان ويندڙ مونکان ڪندا آهن ۽ 
		جيڪي ٻن ٽن ڏينهن يا هفتي ڏيڍ جي سيمينار يا ڪنهن ڪورس کي اٽينڊ ڪرڻ لاءِ 
		ويندا آهن ته انهن کي آئون اهو ئي چوندو آهيان ته ”بابا توهان ٻئي جو ڪو 
		واقف ڪار معلوم ڪرڻ ته ڇڏيو، پر توهان جو ڪو پنهنجو سڃاڻو يا مائٽ مٽ آهي 
		ته ان کي به وساري ڇڏيو، جو توهان کي ڪو اتي آزاد نه ڇڏيندا ته پيا گهمو 
		ڦرو. وقت تي نيرن ڪرائي 9 بجي کان ڪلاس يا تقريرن جو سلسلو شروع ٿيندو ته 
		شام جا پنج وڃي ٿيندا ۽ توهان کي لڳاتار ويهي ٻڌڻو آهي ۽ اهم نقطا درج ڪرڻا 
		آهن. وچ ۾ فقط منجهند جي ماني ۽ چانهه جو وقفو ملي ٿو ۽ آخري ڏينهن تائين 
		اهو سلسلو هلي ٿو، سو سيمينار يا ڪانفرنس دوران توهان جو ڪنهن مائٽ يا دوست 
		سان ملڻ کي بيحد خراب سمجھيو وڃي ٿو ۽ جي ڪو هلي ملي اتي توهان وٽ اچي ٿو 
		ته ان کي به خراب سمجھيو وڃي ٿو. شام جي وقت توهان مان اها اميد رکي وڃي ٿي 
		ته هوٽل جي ڪمري ۾ ويهي سڄي ڏينهن جي ڪار گذاري جو احوال لکو، مليل هوم ورڪ 
		ڪريو ۽ رُلڻ پِنڻ بدران جلدي سمهي رهو، جيئن ٻئي ڏينهن اٻاسيون ڏيڻ بدران 
		غور سان سيمينار اٽينڊ ڪري سگهو.“ هر اهڙي 
		ڪانفرنس يا سيمينار ۾، ان جي انتظاميه، حصو وٺن دڙ (کي آخري ڏينهن تي يا اهو هفتي کان مٿي آهي ته ڇنڇر ۽ آچر واري ڏينهن تي، 
		ٽوئرسٽ بس ۾ ويهاري شهر جو سير ڪرائي ٿي. بهرحال ان ڏينهن سيمينار اٽينڊ 
		ڪرڻ لاءِ ويندڙ منهنجي مائٽ جي پٽ جڏهن سنگاپور ۾ گهمڻ ڦرڻ جون جايون پڇيون 
		ته، مون کي ان تي ايڏي حيرت نه ٿي.... ها البته ان وقت ضرور ٿي، جڏهن ان 
		دوران سندس ڪو دوست اچي نڪتو، جنهن جو ڪو مائٽ سنگاپور ۾ رهيل آهي ۽ هن 
		پنهنجي مائٽ لاءِ هن هٿان ڪجهه مٺائي ۽ ٻيو سامان موڪلڻ ٿي چاهيو. مون ڏٺو 
		ته اسان جو مائٽ ۽ ان جو پٽ، ٻئي ڄڻا انڪار يا ٽال مٽول ڪرڻ بدران جواب ۾ 
		يڪدم ”سائين بلڪل، ڇو نه کڻي وينداسين. اها به ڪا پڇڻ جي ڳالهه......“ 
		چوندا رهيا. اهو به اسانجي ملڪ جي ماڻهن جو هڪ خاص اسٽائيل آهي! خاص ڪري 
		مون پنهنجي سنڌين ۾ ڏاڍو ڏٺو آهي ته ڪنهن به ڪم لاءِ کڻي چئو ته بنا سوچي 
		سمجھي آيا اهو ڪم ٿي به سگهندو يا نه ... ڪرڻ جهڙو آهي يا نه ... بنا غور 
		ڪرڻ جي، اسين يڪدم وڏي ڊاڙ ڦٽاڪ اهڙي هڻنداسين. وري جي کڻي مجبوري ڏيکاربي 
		ته اڳلو ڏک پيو ڪندو ته دوست ٿي ڪري هي معمولي ڪم به نه ٿو ڪري ... ٻه ٽي 
		ڪلو سامان جا کڻي وڃڻ سان ڇا لهي پوندين.... وغيره. بهرحال اسان واري مائٽ 
		۽ هن جي پٽ توڙي هن وٽ آيل دوست جي مٿين گفتگو مان مون هڪدم اندازو لڳايو 
		ته ٻئي ڌريون بيوقوف ۽ ساديون آهن ۽ ان قسم جي سادگين ئي اسان جي ماڻهن کي 
		ماريو آهي. مون هنن کي ڪجهه نه چيو ... اڃا به مون کان صلاح وٺن ها ته کين 
		کڻي حالتن مطابق حقيقتون ٻڌايان ها، پر اڄ اها ڳالهه ياد ڪري پنهنجي 
		پڙهندڙن جي معلومات لاءِ لکي رهيو آهيان ته ان جاءِ تي اسان سنڌين بدران 
		ملئي، جپاني يا ويندي سنڌي هندو هجي ها (جو مشاهدو اهو ٿو ٻڌائي ته هو اسان 
		مسلمانن کان وڌيڪَ ڄاڻَ رکندڙ ۽ سنجيده طبيعت جا آهن) ته هو نه ٻئي کي 
		پنهنجو سامان کڻي وڃڻ لاءِ چوي ها نه ڪنهن ٻئي جي چوڻ تي پاڻ کڻي وڃڻ لاءِ 
		هائوڪار ڪري ها، ڇو جو ايئرپورٽن تي غير قانوني شيون کڻي سفر ڪرڻ ۾ ايترا 
		ته ڏوهه ٿين ٿا ۽ انهن جون سزائون ايڏيون ته سخت آهن، جو ڪير به ٻئي جي 
		سامان کڻڻ جو ته رسڪ نٿو کڻي، پر پنهنجو سامان به پاڻ وٽ سوگهو رکي وهي ٿو 
		ته متان بي خيالي ۾ ڪو سندس سامان ۾ ڪا غلط شيءِ وجھي ڇڏي ۽ هن لاءِ مصيبت 
		پيدا ٿي پوي. ڪراچي جا 
		سٺ سال جا پوڙها زال مڙس عمري تي وڃڻ دوران جدي ۾ پڪڙجي پيا، ڇو جو هنن وٽ 
		جيڪي ٻه اسپنج جا چمپل هئا، جيڪي کين ٽڪيٽون وڪڻندڙ ايجنٽ پنهنجي ڪنهن مائٽ 
		کي مڪي ۾ ڏيڻ لاءِ ڏنا هئا، انهن ۾ هيروئن پيل هئي. هنن جي هڪ به نه ٻڌي 
		وئي ته اهي چمپل ڪنهن ٻي همراهه پنهنجي مائٽ لاءِ ڏنا آهن. مڃان ٿو ته 
		منهنجي مائٽ جي پٽ کي سنگاپور کڻي وڃڻ لاءِ جيڪا مٺائي ڏئي رهيو هو، ان ۾ 
		ڪا خرابي نه هوندي ته به اهڙين شين خاص ڪري کاڌي پيتي جي شين کي ٻئي ملڪ ۾ 
		کڻي وڃڻ کان پاسو ڪجي، ڇو جو ڪيترن ميون ۽ رَڌل شين کي ڪيترن ئي ملڪن ۾ آڻڻ 
		جي اجازت ناهي. اسان جي ملڪ ۾ هر ڪا شيءِ هلي ٿي، ان جو مطلب اهو هرگز ناهي 
		ته ٻين ملڪن ۾ به قاعدو قانون ڍرو آهي. يورپ ۽ آمريڪا پاسي جا ملڪ ته بيحد 
		خبردار رهن ٿا ۽ نِمڪو جهڙي شيءِ جي به اجازت نه ٿا ڏين، جو هنن کي ڊپ آهي 
		ته متان انهن ۾ جراثيم هجن ۽ سندن ملڪ جي ماڻهن کي بيمار ڪن .... خاص ڪري 
		اسان پاڪستانين کان ته ايشيا جي ملڪن جا ماڻهو به گهٻرائين ٿا، جو اسان وٽ 
		اڃا تائين نه پوليو تي ڪنٽرول ٿي سگهيو آهي، نه مليريا ۽ ٽائفائيڊ تي. 
		ملائيشيا ۽ انڊونيشيا سڄو جهنگ آهي، مڇرن سان ڀريو پيو آهي، پر مجال آهي، 
		جو ڪنهن کي مليريا ٿئي! اڄ ڪلهه 
		سڄي دنيا هڪ ٿي وئي آهي، جِتي ڪٿي نان، ڊبل روٽي، مرچ مصالحا ملن پيا. 
		ڪراچيءَ مان ڇو ٿا هڙون ٻڌي نڪرو؟ ڀلا جي ڪنهن ملڪ ۾ ڪا هڪ اڌ شيءِ نه ٿي 
		ملي ته به مڙيئي خير آهي. توهان جي ٻوڙ ۾ هئڊ، اڇو جيرو، جئڦل يا جاوتري نه 
		پئي ته ڪا اهڙي وڏي ڳالهه ناهي ... ۽ اسان پاڪستانين کي ته اڃا به انهن 
		ڳالهين ۾ احتياط ڪرڻ کپي، ويجھڙائيءَ ۾ هڪ اسان جو هم وطني ٽوڪيو ايئرپورٽ 
		تي ان ڪري خواهه مخواهه پڪڙجي پيو، جو هن جي مصالحن جي لفافي ۾ خَس خَس 
		هئي. خَس خَس جيتوڻيڪ اهڙي شيءِ آهي، جيڪا مون ڏٺي آهي ته جرمني ۽ پولينڊ 
		جهڙن ملڪن ۾ به ڪيڪ پيسٽرين مٿان تِرن جي ٻج وانگر ڇٽي وڃي  ٿي ۽ عام کاڌن 
		۾ به استعمال ٿئي ٿي، ان ڪري ته آئون چوان ٿو ته ڌارين ملڪن ڏي سفر ضروري 
		آهي ته خبرداري سان هلو، اهڙي تهڙي ڪا شيءِ يا ڪو اهڙو ڪم نه ڪريو، جيڪو 
		توهان جي سفر کي بڻائي. خَس خَس جيڪا توهان لاءِ مصالحي جو قسم آهي، پر سُنگهڻ وارا ڪتا ته 
		يڪدم اچي توهان جي بئگ وٽ بيهندا، جو خَس خَس ڏوڏي ( ) 
		جو ٻج آهي ۽ پ و پي 
		مان ئي ته آفيم ٺاهيو وڃي ٿو. ڪنهن 
		مونکان پڇيو ته ڪو دوست ولايت کڻي وڃڻ لاءِ سامان ڏئي ته ڪيتري حد تائين 
		خبردار رهجي. مون وراڻيو ته، ”پهرين ته دوست کي اهڙي ڪم لاءِ هرگز نه چوڻ 
		کپي. ڪنهن مائٽ مٽ لاءِ هن کي سامان موڪلڻو آهي ته( )  
		ذريعي ئي موڪلي، ڇاڪاڻ ته 4 ڪلو سامان جا ٻه هزار رپيا پوسٽ خرچ ٿئي ٿو. 
		دوست کي پريشان ڇو ڪجي. جيسين خبرداريءَ جو سوال آهي ته کاڌي پيتي جون شيون 
		ته نه کڻجن، پر خشڪ شيون به نه کڻجن.”ڀلا ڪپڙا گنديون؟“ هن پڇيو. ”انهن کي 
		به ڪجي ته بهتر.“ مون چيو ۽ کيس ٻڌايم ته، لنڊن هيٿرو ايئرپورٽ تي ڪيئن هڪ 
		پاڪستاني کي سزا اچي وئي، جيڪو ڪنهن جو باٿ ٽاول کڻي پهتو هو، چرس سونگهڻ 
		وارا ڪُتا ۽ مشينون هن جي بئگ کي چُھٽي ويا، خبر پئي ته ان ٽوال ۾ چرس آهي، 
		جنهن کي پاڻي ۾ ٻوڙي نپوڙيو ويو ته چرس جي سالوشن نڪتي، اهڙا انيڪ مثال 
		آهن، جن ۾ نوي سيڪڙو کان مٿي غريب ۽ سادا ماڻهو ڦاسن ٿا، جن کي ٻين طرفان 
		جڏهن سامان چهٽايو وڃي ٿو ته حضور شرمي ۾ هو انڪار به نٿا ڪن. بهتر اهو آهي 
		ته سفر جي معاملي ۾ ”سَخيءَ کان شوم ڀلو، جو ترت ڏئي جواب“ تي عمل ڪجي. "
3,http://www.thekawish.com/Articles1/Altaf%20Shaikh/2014/2014/02%20Jul%2014.htm,"اسان وٽ هروبرو کاڌي تي زور.....!  اربع 02 جولاءِ 2014ع سنڌ جي هڪ ڳوٺ جي گهر ۾ وڃان ته اتي ٻار هورلڪس پي رهيا هئا ، جنهن جو اشتهار اڄ ڪلهه اخبار ۽ ٽي وي تي به ايندو رهي ٿو. سندن ماءُ پيءُ 
		کان پڇيم ته هي ڇا آهي؟ جواب ۾ هو تعريفن جون وڏيون پليون اڏڻ لڳا ته هي 
		ولايت (ڊئنمارڪ) جو پائوڊر آهي، جنهن کي پاڻيءَ ۾ ملائي پيئڻ سان ٻارن ۾ 
		طاقت اچي ٿي ۽ هو پڙهائيءَ ۾ به سٺا ٿين ٿا.....دل ۾ چيم ته منهنجي زندگيءَ 
		جو به وڏو حصو تعليم سان وابسته رهيو آهي پڙهائي ڪرڻ توڙي پڙهائڻ ۾ .... 
		منهنجي تجربي موجب پڙهائيءَ ۾ ٻار اهو ئي سٺو ٿئي ٿو، جنهن کي مائٽ محنت جي 
		عادت وجھن ٿا. هنن کي وقت ضايع ڪرڻ بدران لکڻ پڙهڻ لاءِ اتساهه پيدا ڪن ٿا 
		۽ مٿن نظر رکن ٿا، يعني هنن جي ”اسان کي ‘هورلڪس’ جهڙين شين جي ڪهـڙي ضرورت جڏهن اسان وٽ ڪڻڪ جام 
		آهي.“ مون کين چيو ۽ هو حيرت مان مونکي ڏسڻ لڳا. ان تي مون کين سمجهايو ته 
		هورلڪس ڇا آهي؟.....ڪڻڪ جي اٽي، کير ۽ کنڊ جو مڪسچر آهي ۽ واقعي کير ۽ ڪڻڪ 
		۾ وڏي طاقت آهي...خاص ڪري ڪڻڪ ۾. ۽ اها شيءِ ان ملڪ جا ٻار ڀلي کائين/پيئن 
		....يعني ڊئنمارڪ جا، جِتي جي ٻارن لاءِ هنن ٺاهيو آهي. اسان ڇو پيا چرين 
		وانگر پئسو وڃايون! اسان وٽ ته ڪڻڪ جام ٿئي ٿي ۽ اڄ ڪلهه اٽي جو اگهه گهڻو 
		آهي ته به دنيا ۾ اسان وٽ سستي ۾ سستو آهي. ان پراڻي پئڪ ٿيل دٻي جي هورلڪس 
		کان ته تازي ڪڻڪ جي ماني ۽ کير جو ڪوپ ٻار کي ڏيو ته اهو هن لاءِ وڌيڪَ 
		صحتمند آهي. هي هورلڪس جهڙا نخرا انهن ملڪن لاءِ آهن، خاص ڪري ڊئنمارڪ، 
		ناروي، فنلئنڊ، سئيڊن جهڙن ملڪن لاءِ جِتي اونهاري ۾ به ايڏو سيءُ ٿو پوي 
		جو ڪڻڪ ته ٺهيو جهڙو تهڙو اناج به پوکي نٿو سگهجي. اسان جڏهن جهاز کي سئيڊن 
		يا ناروي جهڙن ملڪن جي بندرگاهن ۾ وٺي ويندا هئاسين ته اسان لاءِ کاڌي پيتي 
		جو مسئلو نه هوندو هو. ٻئي راشن سان گڏ ڪڻڪ جو اٽو ۽ چانور به ايترا کڻي 
		ويندا هئاسين، جو پنج ڇهه مهينن جي سفر بعد به بچي پون. ٽئي ويلا ڪڻڪ جون 
		چپاتيون ۽ اڦراٽا کائيندا هئاسين. بقول اسانجي هڪ سئيڊن جي واقفڪار فئملي 
		جي ”ست رڇيون هڪ طرف ته گيهه ۾ تريل اڦراٽو ٻئي طرف!“ البت تعليم دوران 
		جڏهن آئون ٻه اڍائي سال فئملي سان گڏ سئيڊن جي ڏاکڻي بندرگاهه مالمو ۾ وڃي 
		رهيو هوس ته ڪڻڪ جي اٽي حاصل ڪرڻ جي ڏاڍي پريشاني ٿيندي هئي....خاص ڪري 
		سياري ۾....۽ سئيڊن، ناروي، فنلئنڊ جهڙن ملڪن ۾ سيارو معنيٰ گهـٽ ۾ گهٽ اٺ 
		مهينا کن سخت سيءُ ٿيندو هو، جنهن دوران  جسم 
		۾ چڀندڙ ٿڌيون هوائون لڳنديون هيون. عام ماڻهن کي چانور يا چپاتين بدران 
		پٽاٽا ئي کائيندي ڏسندا هئاسين. يونيورسٽي جي ميس ۾ به مڇي جي ڳڀيءَ يا 
		گوشت جي چاپ سان گڏ پٽاٽا ملندا هئا يا ڪڏهن ڪڏهن چانور. شهر ۾ هڪڙو 
		ڊپارٽمينٽل اسٽور هو، جيڪو ٻن ٽن هفتن بعد ڪڏهن موراڪو کان ته ڪڏهن اسرائيل 
		کان موسميون ۽ اٽي جا پنج پنج ڪلو وارا ٿيلها گهرائيندو هو، جنهن جو اطلاع 
		اشتهارن ذريعي ڪيو ويندو هو، جيئن شهر جا ماڻهو اٽي جي شوق ۾ ان دڪان تي 
		اچن ۽ آئي سارو ٻي به خريداري ڪن. هر گهر کي 5 ڪلو وارو هڪ ٿيلهو خريد ڪرڻ 
		جي اجازت هوندي هئي. ڪڏهن ڪڏهن في ماڻهو 5 ڪلو جو ٿيلهو ٿيندو هو ته ان 
		ڏينهن آئون به يونيورسٽي مان موڪل ڪري زال سان گڏ ان دڪان اڳيان قطار ۾ اچي 
		بيهندو هوس جو اسان کي چپاتي وڌيڪَ پسند آئي ٿي. ايئن ته شهر ۾ هڪ ايراني 
		دڪان وارو نان به وڪڻندو هو پر اهي نان ان وقت يعني اڄ کان 25 سال کن اڳ 
		جڏهن اسان وٽ هڪ رپئي جا ٻه مليا ٿي ته اتي هڪ نان 7 ڪرونن يعني ان وقت جي 
		حِساب موجب 35 رپئي جو مليو ٿي. ان مان پڙهندڙ اندازو لڳائي سگهن ٿا ته 
		اهـڙن ٿڌن ملڪن ۾ ڪڻڪ جي اٽي جي ڪيڏي کوٽ ۽ مهانگائي رهي ٿي. ان ۾ ته ڪو شڪ 
		ناهي ته چانورن ۽ ٻين  شين کان وڌيڪَ طاقتور شيءِ ڪڻڪ آهي....تڏهن ته انهن  ملڪن جي ماڻهن ڪڻڪ جهڙي اناج مان اهڙيون هورلڪس جهڙيون شيون ٺاهيون آهن ۽ 
		اهي مهانگيون ان ڪري آهن جو هنن کي ايشيا ۽ آفريڪا جي ملڪن مان مهانگي اگهه 
		تي ڪڻڪ امپورٽ ڪرڻي پوي ٿي....۽ اسان جهڙا بيوقوف ڪڻڪ جي هوندي سوندي 
		هورلڪس جهڙيون شيون ڳرن اگهن تي ڊئنمارڪ جهڙن ڏورانهن ملڪن مان گهرايون ٿا. 
		هو ڇا شاهه صاحب فرمايو آهي ته: ”پاڻي مٿي جھوپڙا، مورک اڃ مرن....“سئيڊن 
		جهڙن اتراهن ملڪن ۾ جِتي سال جا گهٽ ۾ گهٽ اٺ نو مهينا سخت سيءُ رهي ٿو، 
		ڪيترا ماڻهو قبضي جو شڪار رهن ٿا. ڇا ٿو ٿئي جو سخت سيءَ ڪري اڃ ته صفا نٿي 
		لڳي ۽ مشغول زندگيءَ ڪري اهو به اڪثر وسريو وڃي ته اُڃ نه هوندي به ٿورو 
		گهڻو پاڻي پيئندو رهجي. پوءِ ماڻهو ته ڇا پالتو ڪتن کي به ڪڏهن ڪڏهن چاڪليٽ 
		کارائڻو پوي ٿو. بهرحال انهن ٿڌن ملڪن ۾ چاڪليٽ کائڻ ماڻهن توڙي جانورن جي 
		مجبوري آهي. مونکي حيرت ٿيندي آهي جڏهن گھوٽڪي، جيڪب آباد....توڙي 
		حيدرآباد، نوابشاهه جهڙن گرم علائقن جون مائرون اونهاري جي سخت گرميءَ ۾ 
		جڏهن ته پگهر وڃي کڙيون کڻندو آهي، پنهنجي لاڏلن ٻارن کي چاڪليٽ 
		کارائينديون وتنديون آهن! چاڪليٽ ڪو اسان جي ملڪن جي ماڻهن جي کائڻ جي شيءِ 
		ته نه آهي! پوءِ جڏهن ٻارن کي دست ٿيندا آهن ته ان قسم جو مائرون چاڪليٽ 
		بند ڪرائڻ بدران ڊاڪٽرن کان دستن جي دوا وٺڻ ۾ پوريون هونديون آهن! اسان جي ملڪ جي وڏن شهرن ۾ ته ڇا سنڌ جي ٻهراڙي جي ڳوٺن ۾ به بوتلون 
		(سافٽ ڊرنڪس) پيئڻ جي ايڏي عادت ٿي وئي آهي، جو هر مهمان کي عزت بخشڻ لاءِ 
		هو سمجھن ٿا ته ان قسم جو شربت پيارڻ ضروري آهي. ماني تي به ان جو پيئڻ 
		ضروري سمجھيو وڃي ٿو....چئي کاڌو هضم ٿي ڪري. ڀائي! توهانجو سسٽم جيڪڏهن قدرتي طور کاڌو هضم نٿو ڪري تو پوءِ ايترو گهڻو ۽ ڳرو کاڌو 
		کائي هن کي ايڏو  ڇو 
		ٿا ڪريو؟ پنهنجو پاڻ تي ڇو ٿا ايڏو ظلم ڪيو. اهو ته ائين ٿيو ته هروڀرو جسم 
		تي هئڊ هڻائڻ لاءِ ڏنڊا کائڻا آهن! سو هروڀرو کائڻو ضرور آهي....گيهه ۽ مرچ 
		مصالحن واريون شيون به ضرور کائڻيون آهن، پوءِ ڀلي ان جي مٿان بوتل پيئجي 
		يا هاجمولا جهڙيون کاڌو هضم ڪندڙ گوريون کائجن. انهن شين جو وري بار بار ٽي 
		وي تي به اشتهار ايندو رهي ٿو.... اهو نه ته آهي. هونءَ به بوتلن جهڙا مشروب صحت لاءِ ڪي سٺا ته نه آهن، جيڪي جسم جو 
		ڪئلشيم سڪايو ڇڏين ۽ اسان جا ڏند ۽ هڏا ڀُرڪڻا ٿيو پون. ولايت ۾ گهر جو گٽر 
		چوڪ ٿيڻ تي ايمرجنسي ۾ ڪنهن سافٽ ڊرنڪ جي سڄي بوتل هاري گٽر کوليو وڃي ٿو! 
		بوتلن واريون ڪمپنيون اصل ۾ جن ملڪن جون آهن، اتي جي حڪومت انهن شربتن کي 
		ڄاڻي واڻي تمام گهڻو مهانگو رکيو آهي، جيئن ان کي پيئڻ لاءِ ماڻهن جي حوصلا 
		شڪني ٿي سگهي. اسان وٽ شادين مرادين ۾ اڪثر ماڻهن کي ڏسندو آهيان ته پنهنجي 
		ٻارن کي هڪ بوتل پياري وري ٻي پيا ڏيندا آهن. اهو نه سوچيندا آهن ته ان هڪ 
		بوتل ۾ 9 چمچا کنڊ جا  ٿين ٿا. شايد انهن بيوقوفين ڪري اسان وٽ وڏا ته وڏا ڪيترائي ٻار به ذيابيطس ڪيترا ماڻهو پئسو اچڻ تي سمجھن ٿا ته هاڻ هنن کي ۽ پنهنجي ٻارن کي 
		خوب کارائڻ پيارڻ کپي. اهي اهي مٺايون جيڪي اسان ننڍا هئاسين ته فقط عيد 
		برات تي نصيب ٿينديون هيون، اهي اڄ روزانو ٻارن کي کارايون وڃن ٿيون. 
		ايتريقدر جو نيرن تي به چپاتي يا اڦراٽو کارائڻ بدران هنن کي ڇڏيو وڃي ٿو 
		ته چانهه ۾ بسڪيٽ يا ڪيڪ ٻوڙي کائين. ڪجهه ٽي وي تي ايندڙ اشتهارن به ماڻهن 
		جو دماغ خراب ڪيو آهي ۽ پئسي وارا ته ڇا غريب به پوري ڪوشش ڪن ٿا ته هو به 
		ڪٿان به ۽ ڪنهن به ريت پئسو هٿ ڪري پنهنجن ٻارن کي ڪلفيون، آئيس ڪريمون، ڪپ 
		ڪيڪ، مختلف نالن وارا بسڪيٽ، چاڪليٽ ۽ ٽڪيون کارائين، ڇو جو ٽي وي تي ٻارن 
		سان گڏ پوڙهن کي به اهي شيون چشڪا ڏئي کائيندو ڏيکاريو وڃي ٿو. "
4,http://www.thekawish.com/Articles1/Altaf%20Shaikh/2014/2014/02%20Apr%2014.htm,"اسان جا 
		سادڙا ماڻهو!  اربع 02 
		اپريل 2014ع اسان جي 
		ماڻهن جي به عجيب سوچَ آهي، بلڪه آئون ته اهو چوندس ته، هو ايتري ته سادي 
		طبيعت جا آهن، جو هر هڪ جي ڳالهه تي آسانيءَ سان اعتبار ڪريو وڃن. هن 
		ڪمپيوٽر ۽ انٽرنيٽ جي دور ۾ به هنن کان اها تڪليف نٿي پڄي ته، کڻي صحيح 
		معلومات حاصل ڪن ۽ پنهنجو پاڻ کي نقصان کان بچائين. مثال طور ڪجهه ڏينهن اڳ 
		گهوٽڪي کان هڪ همراهه فون ڪيو ته، هو ايم بي اي پڙهڻ لاءِ  ملائيشيا وڃڻ ٿو 
		چاهي. مونکي اهو ٻڌي حيرت ٿي ته، MBA يا B.E ۽ MBBS جهڙيون معمولي ڊگريون ته هِتان پاڪستان مان به ڪري سگهجن ٿيون. انهن بيچلر 
		وارين ڊگرين کي آئون معمولي ان ڪري چوان ٿو جو اڄ جي دور ۾ انهن جي Value ئي ڇا آهي. اِيئن ته جن ڏينهن ۾ آئون پنجين ڪلاس ۾ هئس يعني 1954ع ۾، انهن 
		ڏينهن ۾ ته مئٽرڪ به وڏي ڳالهه هئي. مئٽرڪ پاس ڪرڻ وارن کي هالا جي هاءِ 
		اسڪول ۾ ماستري ملي وئي ٿي پر هاڻ ته PhD ڪرڻ بعد به معمولي ماستري مشڪل سان ٿي ملي. پاڪستان ۾ سرڪاري ڪاليجن کان 
		علاوه ڪيترائي خانگي ڪاليج آهن، جن ۾ انجنيئرنگ يا ڊاڪٽري پڙهائي وڃي ٿي. 
		انهن جي في سرڪاري ڪاليجن ۽ يونيورسٽين کان کڻي وڌيڪ آهي پر ته به ڪنهن 
		سستي کان سستي ملڪ جي ڪاليج جي خرچ کان وري به گهٽ آهي.... اهو ملڪ ڀلي کڻي 
		بنگلاديش هجي، ايران هجي يا چين ۽ ملائيشيا يا ڪو ٻيو ايشيائي ملڪ.... جِتي 
		ڪٿي ٻاهرن ملڪن کان آيل شاگردن لاءِ ڳريون فيون آهن ۽ کاڌي پيتي ۽ رهائش جو 
		به وڏو خرچ آهي. ۽ اهو شاگرد جنهن انٽر ۾ سٺي پوزيشن نه کنئي آهي (تڏهن ته 
		هن کي پنهنجي ملڪ جي سرڪاري ڪاليج يا يونيورسٽي ۾ داخلا نه ملي آهي، اهو 
		پڙهائيءَ ۾ ڪمزور ئي چئبو ۽) ان کي جڏهن ولايت ۾ ڪو ميڊيڪل يا انجنيئرنگ 
		ڪاليج داخلا ٿو ڏئي، ته اهو پڪ ڪو اعليٰ معيار جو درسگاهه نه پر ٺڙڪ ٺڳيءَ 
		وارو ئي هوندو، جنهن جي ڊگريءَ کي بين الاقوامي طور گهٽ ئي قبول ڪيو ويندو 
		هوندو. مون 
		گهوٽڪيءَ جي همراهه کي سمجھايو ته، ”ان بنيادي ڊگري MBA لاءِ ڇو ٿو ٻاهر وڃين. اهو سوچ ته ان تي تنهنجو ڪيڏو خرچ ايندو!“ ”نه مونکي 
		اسڪالرشپ ملي رهي آهي، ملائيشيا ۾ پڙهڻ جي“، هن ٻڌايو، جنهن تي مونکي ويتر 
		حيرت ٿي.  خير اها ته مونکي خبر آهي ته، ڪجهه ملڪن جون يونيورسٽيون ڌارين 
		ملڪن، خاص ڪري پٺتي پيل ايشيائي ۽ آفريڪن ملڪن جي شاگردن کي پڙهائي ۽ رهائش 
		وغيره جو خرچ پورو ڪرڻ لاءِ اسڪالرشپ ڏين ٿيون. پر اها اڪثر انهن کي ڏني 
		وڃي ٿي، جيڪي پڙهائيءَ ۾ هوشيار آهن ۽ ٻي ڳالهه ته جپان وارا ڏين يا 
		ملائيشيا وارا..... اسڪالرشپ اُن کي ملي ٿي، جنهن جي پوسٽ گريجوئيشن ٿيل 
		آهي، يعني هو پنهنجي فيلڊ ڊاڪٽري، انجنيئرنگ يا ڪنهن ٻي فيلڊ ۾ فقط بيچلر 
		نه پر ماسٽرس ڊگري يافته آهي. ان کي PhD لاءِ گهرايو وڃي ٿو.... نه ڪي MBA وغيره لاءِ. ان تي هن ٻڌايو ته ڪو ايجنٽ آهي جيڪو 80 هزار رپين جي بدلي ۾ 
		ملائيشيا ۾ پڙهڻ لاءِ اسڪالرشپ وٺرائي ڏئي ٿو ۽ سوا لک رپين ۾ يورپ جي ڪنهن 
		به ملڪ ۾. پر هو چوي ٿو ته، ”ان لاءِ ان ملڪ جي سفارتخاني طرفان ورتل 
		انٽرويو ۾ ان کي مطمئن ڪرڻ توهانجو ڪم آهي. سو ان سلسلي ۾ آئون اهو پڇڻ ٿو 
		چاهيان ته، توهان جي ملائيشيا جي قونصل خاني ۾ ڄاڻ سڃاڻ آهي جو منهنجو ڪم 
		ٿي سگهي.“ مون هن کي سمجھايو ته، ڌارئين ملڪ جي ڪنهن يونيورسٽيءَ ۾ پنهنجي 
		خرچ يا مليل اسڪالرشپ تي پڙهڻ لاءِ پهرين پوسٽ رستي يا انٽرنيٽ ذريعي ان 
		تعليمي اداري ۾ داخلا  لاءِ apply ‏ 
		ڪرڻو پوندو آهي. داخلا ملڻ بعد هنن کي اسڪالر جو ٻڌائڻو پوندو آهي يا 
		پنهنجي خرچ تي پڙهڻ جي صورت ۾ هنن جي پهرين سيمسٽر جو خرچ بئنڪ ذريعي آن 
		لائين ادا ڪبو آهي يا ويسٽرن يونين جهڙي اداري ذريعي ڪيش پئسا موڪلبا آهن. 
		پوءِ اها يونيورسٽي ان شاگرد کي داخلا ڏيڻ جي رضامنديءَ جو خط موڪليندي آهي 
		ته، جيئن پاسپورٽ سان گڏ اهو خط ان ملڪ جي قونصل خاني يا سفارتخاني ۾ جمع 
		ڪرائي ان تي Study Visa جو ٺپو لڳرائي ۽ پوءِ ٽڪيٽ خريد ڪري اچي. اهي تعليمي ادارا ان خط جي نقل جي 
		ڪاپي ڊائريڪٽ سفارتخاني کي به موڪلين ٿا، جيئن هو ٻنهي خطن جي خاطري ڪري 
		اُميدوار کي ويزا جو في الحال مهيني يا اڌ جو ٺپو هڻي ڏين، جيئن اهو شاگرد 
		في الحال يونيورسٽيءَ ۾ هلي داخلا وٺي. هفتو کن ڪلاس اٽينڊ ڪرڻ بعد 
		يونيورسٽيءَ وارا ان شاگرد کان پاسپورٽ وٺي سال جي ويزا جو ٺپو هڻائي. پوءِ 
		پاسپورٽ پاڻ وٽ رکن ٿا. اڳ ۾ اهو پاسپورٽ شاگرد حوالي ڪري ڇڏيندا هئا پر 
		پوءِ ڪيترا شاگرد تعليم جاري رکڻ بدران نوڪريون ڳوليندا وتيا ٿي. مون اها 
		ڳالهه هن گهوٽڪيءَ جي شاگرد کي سمجهائي ته ويزا حاصل ڪرڻ جو اهوئي طريقو 
		آهي. ۽ سفارتخانن ۾ ايڏي سختي آهي جو انهن جي ملڪ ۾ نوڪري ملڻ يا پڙهڻ لاءِ 
		داخلا ملڻ بعد به ڪو اميدوار سنئون سڌو ڪنهن سفارتڪار سان نٿو ملي سگهي. 
		ويزا جو ٺپو لڳرائڻ لاءِ پاسپورٽ، يونيورسٽي طرفان آيل خط (يا نوڪري جي 
		صورت ۾ نوڪري ڏيندڙ اداري جو خط) ۽ ٻيا ڊاڪيومينٽ ڪنهن ڪوريئر سروس ذريعي 
		سفارتخاني/قونصل خاني  موڪلڻا پون ٿا  سفارتخانن کي، خاص ڪري اسان جهڙن 
		ملڪن ۾، نه وقت آهي نه سڪيورٽي کين اجازت ٿي ڏئي ته ويزا وٺندڙ سان روبرو 
		ملن. اهي ڳالهيون ٻڌائي مون هن ان همراهه کي چيو ته، ”مونکي لڳي ٿو ته، اهو 
		ايجنٽ اوهان سان ٺڳي ڪري رهيو آهي.“ پر مون ڏٺو ته هو ان ايجنٽ جي ڳالهين ۾ 
		اهڙو ته ڦاسي چڪو هو ۽ خوابن جي دنيا ۾ پنهنجي اڏيل پروگرام ۾ ايڏو ته 
		منڊيل هو، جو هن کي ٻي جي ڳالهه نه پئي وڻي. مون 
		چيومانس ته، ڀلا هڪ ڪم ڪر! جيڪڏهن اهو ايجنٽ توهان ج ي ڳوٺ جو آهي، ته هن کي چئن چڱن اڳيان ڪرينس ته جيئن تنهنجو ڪم نه ٿئي ۽ 
		تنهنجو پئسو غرق ٿي وڃي يا اتي پهچي توکي ڪا سزا اچي وڃي، ته هن ايجنٽ جي 
		پويان وٺ پڪڙ ته ٿي سگهي. ”هو اسانجي ڳوٺ جو ناهي. پر سکر ۾ رهندڙ منهنجي 
		هڪ دوست جو سڃاڻو آهي.“ هن ٻڌايو. ”چڱو ڀلا هڪ ٻيو ڪم ڪر،“ مون هن کي صلاح 
		ڏني، ”جيڪڏهن تون سمجھين ٿو ته ايئن لک سوا لک رپيا ڏيڻ سان ٻاهر پڙهڻ لاءِ 
		اسڪالرشپ ۽ ويزا ملي ويندي، ته هن ايجنٽ کي چئه ته هو توکي انهن ٻن ٽن 
		شاگردن جا فون نمبر ڏئي، جن کي هن ٻاهر پڙهائيءَ لاءِ داخلا ۽ اسڪالرشپ وٺي 
		ڏني آهي. پوءِ تون انهن شاگردن کي فون ڪري پڪ ڪر ته ان ڳالهه ۾ ڪا سچائي 
		آهي يا نه. باقي گهر وٺرائي ڏيڻ واري دلال وانگر هن جو ڪم تومان ڪميشن ڪڍڻ 
		آهي. پوءِ ڀلي توکي بعد ۾ خبر پوي ته اهو گهر ڦڏي جو آهي ۽ تنهنجي حوالي ٿي 
		نٿو سگهي.“  سوچڻ جي ڳالهه آهي ته لک رپيا ڏيڻ سان جي ٻاهر پڙهڻ جي 
		اسڪالرشپ ملي وڃي، يعني سال جي پڙهائيءَ جو ڏهه ٻارنهن لک خرچ ملي وڃي، ته 
		هرڪو ائين نه ڪري! پر افسوس جي ڳالهه اها آهي ته، اهڙن ٺڳ ايجنٽن جو شڪار 
		اڄڪلهه گهڻو تڻو سنڌ صوبي جا ماڻهو آهن، هو هر وقت ٻين جي مٺين ڳالهين تي 
		جھٽ پٽ وسهجيو وڃن. altafshaikh2005@gmail.com "
5,http://www.thekawish.com/Articles1/Altaf%20Shaikh/2014/2014/18%20Feb%2014.htm,"پرڏيهه 
		۾ اسان لاءِ ڪيترا سڪون آهي؟  اڱارو 
		18 فيبروري 2014ع تعليم 
		ختم ٿيڻ کانپوءِ مون جهاز واري نوڪري 1968ع کان شروع ڪئي. هڪ ئي روٽ ۽ هڪ 
		ئي جهاز تي رهڻ بدران منهنجا جهاز ۽  روٽ 
		تڪڙا تڪڙا تبديل ٿيندا رهيا. مختلف جهازن کي ڪڏهن ڏُور اوڀر جي ملڪن ڏانهن، 
		ته ڪڏهن يورپ ۽ آمريڪا جي ملڪن ڏانهن وٺي وڃڻو پيو ٿي. ڪڏهن ڪاري سمنڊ وارا 
		سوشلسٽ ملڪ: رومانيا، بلغاريا، روس وغيره، ته ڪڏهن عرب  ملڪ. شروع جا سال سئيز ڪئنال بند هو، ان ڪري جهازن جي مالڪن جي مرضي نه 
		هوندي به اسان کي جهاز سڄي آفريڪا کنڊ جي چوڌاري ڦيرائڻو پيو ٿي ۽ رستي تي 
		ممباسا، موپوتو، ڪيپ ٽائون، ڊڪار ۽ عابد جان جهڙن آفريڪي بندرگاهن تي راشن 
		پاڻي ۽ جهاز لاءِ فيول وٺڻو پيو ٿي. پهرين سال ئي اسان کي جهاز کي آمريڪا 
		وٺي وڃڻو پيو ۽ هر سال ويسٽ انڊيز جي ٻيٽن برمودا، ڪيوبا، ٽرنيڊاڊ ۽ ٽوباگو 
		کان آمريڪي بندرگاهن هيوسٽن، نيواورلينس، فلڊلفيا، بالٽيمور، نيويارڪ وڃڻو 
		پيو ٿي ۽ اڃان به مٿي اُتر ۾ ڪئناڊا جي به ڪجهه بندرگاهن ۾ وڃڻو پيو ٿي. 
		انهن ڏينهن ۾ يعني اڄ کان اڌ صدي اڳ وارو ڪئناڊا اسان لاءِ ٿر جيان هوندو 
		هو، جِتي رڳو سُڃَ ئي سُڃَ، وارِي ئي وارِي هئي.... يعني جيئن ٿر ۾ وارِي 
		ئي وارِي، تيئن ڪئناڊا ۾ سال جو وڏو حصو رڳو برف ئي برف ۽ ٿڌيون هوائون 
		هيون. مينهن وسڻ تي ٿر ۾ جان ايندي آهي، تيئن اونهاري جي ڪجهه مهينن ۾ جي 
		جهاز ڪئناڊا ايندو هو، ته اُس ۽ ساوڪ ڏسي دل خوش ٿيندي هئي، نه ته ڪئناڊا 
		وڃڻ جو ٻُڌي ڊپريشن ٿيندي هئي. چوندا هئاسين ته، هي ڪئناڊين چريا ماڻهو 
		ڪئناڊا ۾ ڇو رهيا پيا آهن....هيٺ ڏکڻ ۾ نيويارڪ پاسي ڇو نٿا هليا وڃن. 
		جيتوڻيڪ نيويارڪ ۾ به سياري ۾ سخت سِيءُ ٿئي ٿو. ٻارهو ئي بهار فقط برمودا، 
		بهاما، جئميڪا، باربادوس، ٽرنيڊاڊ جهڙن ٽراپيڪل ٻيٽن تي هوندي آهي. انهن 
		ڏينهن ۾ اسان جهڙن ملڪن جا ماڻهو ڪئناڊا جهڙن ڏورانهن ۽ ويران هنڌن تي ته 
		نظر نه ايندا هئا پر آمريڪا ۾ به ورلي نظر آيا ٿي. آخر هيڏانهن اچن به ڇو. 
		هندستان ۽ پاڪستان جهڙن ايشيائي  ملڪن ۾ خوشحالي هئي. ٿورا گهڻا جيڪي تعليم يا روزگار لاءِ نڪتا ٿي ته 
		انگلينڊ کان اچي نڪتا ٿي. انهن ڏينهن ۾ آمريڪا لاءِ ويزا يا گرين ڪارڊ ملڻ 
		ڪو ڏکيو ڪم نه هو، پر انگلينڊ يا يورپ جي ملڪن ۾ رهڻ به ڪو مشڪل نه هو. 
		جيڪو  آيو ٿي ان کي سال ٻن اندر اتي جي شهريت ۽ پاسپورٽ ملي ويو ٿي. پوءِ 
		ڏورانهين ڏيهه آمريڪا يا ويران ۽ رُڃ ۽ سُڃ جهڙي ڪئناڊا ۾ ڪو ڇو وڃي رهي! 
		مون کي ياد آهي ته، 1973ع ۾ منهنجو جهاز سئيڊن جي بندرگاهه اسٽاڪهوم ۾ بيٺو 
		هو، ته انهن ڏينهن ۾ سئيڊن جي ”ڪوڪم“ شپ يارڊ ۾ مئرين انجنيئرن جي ضرورت 
		ٿي. هنن جو نمائندو مون وٽ جهاز تي آيو ۽ مونکي جهاز جي نوڪري ڇڏي ڪناري جي 
		نوڪريءَ لاءِ صلاح ڪيائين. مون سان گڏ منهنجي زال ۽ سال ڏيڍ جي ڌِيءَ به 
		هئي. جهاز جي نوڪري تڏهن ڇڏي وڃي ٿي، جڏهن ٻار ست اٺ سالن جا ٿين ٿا ۽ هنن 
		لاءِ جهاز تي پڙهڻ بدران اسڪول وڃڻ ضروري ٿئي ٿو، سو منهنجي لاءِ اهو مسئلو 
		نه هو پر مونکي ان دفعي موراڪو ۽ اسپين کان وٺي هر سمنڊ ۽ موسم اهڙي ته 
		خراب ملي هئي، جو منهنجي سامونڊي نوڪريءَ کان دِل کٽي ٿي پئي هئي ۽ شايد 
		منهنجي ان روڄ پٽڪي ۽ سمنڊ کي پِٽون پاراتا ڏيڻ ڪري مڪاني آفيس وارن مونکي 
		ان پوسٽ جي آفر ڏني ۽ ان کي وڌيڪ پرڪشش بنائڻ لاءِ هنن اهو به چيو ته، هو 
		مهيني اندر  مونکي ۽ منهنجي فئمليءَ کي سئيڊن جي شهريت به ڏيندا. مونکي اها ڳالهه ڪجهه 
		ڪجهه پسند آئي پر آخري فيصلي ۾ انڪار ئي ڪيم، جو انهن ڏينهن ۾ پاڪستان ۾ ڇا 
		خرابي هئي... امن امان، تعليم، سستائي، دنيا ۾ پاڪستاني پاسپورٽ جي عزت... 
		تڏهن ته هر ملڪ ۾ اسان بنا جھل پل جي وڃي رهياسين ٿي، ڌنڌا ڌاڙيون ۽ 
		نوڪريون ڪيونسين ٿي ... دنيا جي بهترين ملڪن مان پاڪستان هڪ هو، جنهن ۾ عرب 
		به رهڻ لاءِ پئي آيا. بهرحال پوءِ اسانجي ملڪ جون حالتون بهتر ٿيڻ بدران ويون خراب ٿينديون. 
		بيروزگاري، نا انصافي ۽ دهشتگردي ويئي وڌندي ۽ اڃان تائين وڃي وڌندي. هڪ 
		طرف مذهبي اقليت سان تعلق رکندڙ سرندي وارا  پڙهيل ڳڙهيل ۽ پئسي وارا 
		عيسائي، پارسي، قادياني، سنڌي هندو، ملڪ ڇڏي وڃڻ لڳا، جن جي سخاوت ڪري ملڪ 
		جا ڪيترائي تعليمي توڙي صحت جا ادارا هلي رهيا هئا، ته ٻئي طرف ملڪ جي 
		معاشي بدحاليءَ ڪري ڪيترائي غريب ۽ بيروزگار پنهنجو ۽ پنهنجن ٻچن جو پيٽ 
		پالڻ لاءِ ٻاهر وڃڻ لڳا. شروع ۾ ته عرب توڙي يورپي ملڪن ۾ اسان جي ماڻهن کي 
		سولائيءَ سان مزدوري ۽ پورهيا ملڻ لڳا پر پوءِ انهن غريبن کي به  exploit  ڪيو 
		ويو. کين نوڪريون يا  ملڪ ۾ داخلا ڏيڻ لاءِ مڪاني ماڻهو ويزائون پئسن تي وڪڻڻ لڳا. ٻيو ته ٺهيو 
		پر اسان جا عرب  مسلمان به پنهنجن پاڙيسري ملڪن جي اهڙن غريب ۽ مجبور ماڻهن کان پئسا وٺي 
		ويزا وڪڻڻ لڳا. ياد رهي ته رڳو ويزا...! نوڪريءَ لاءِ وري کين ٻين عربن کي 
		منٿ ميڙ ڪرڻي پئي ٿي. آهستي آهستي يورپ ۽ آمريڪا ته ڇا پر ڪئناڊا جهڙا ملڪ، 
		جن شروع ۾ اسان جهڙن ملڪن جي ماڻهن کي گهرائڻ لاءِ سندن همت افزائي ڪئي ٿي 
		۽ کين ٿوري گهڻي سکيا ڏئي سٺيون نوڪريون ڏنيون ٿي، اڄ اسان جي ملڪ جا جيڪي 
		ڊاڪٽري ۽ انجنيئري پڙهي اُتي پهچن ٿا، ته هنن کي ٽئڪسي يا ٽرڪ ڊرائيور ٿي 
		ڪم ڪرڻو پوي ٿو، اسٽورن ۽ گدامن ۾ سامان ڍوئڻ جي مزدوري ڪرڻي پوي ٿي يا 
		چوڪيداري .... ڪڏهن ڪڏهن ته اهڙو روزگار به  نٿو ملي! اهو ڏسي ڏک ٿو ٿئي ته، اسانجي ملڪ جو  ايم 
		بي بي ايس يا  B.E  پاس اُتي جي بس اسٽاپن يا سب وي ۾ سئنڊوچ پيو وڪڻي. 
		ڪئناڊا جهڙا ملڪ ڌارين جي اچڻ تي پابنديءَ جون به ڳالهيون ڪن ٿا، ته ساڳئي 
		وقت ماڻهن جي اچڻ جو هڪ لميٽيڊ وهڪرو به قائم رکڻ چاهين ٿا، جو هنن کي 
		هيٺانهين درجي جي پورهيتن، رستن ۽ گٽرن کي صاف ڪرڻ، ٻني ٻاري، عمارتن جا 
		شيشا ۽ ٽئاليٽ صاف ڪرڻ جهڙن ڪمن لاءِ ته اسان جهڙا ماڻهو کپن. نيويارڪ جي 
		غلام مصطفيٰ انڙ چيو: ”سائين! هِي ائين آهي، جيئن اسان وٽ زميندار يا وڏيرو 
		پنهنجي ٻنيءَ تي ڪجهه باگڙي ڀيلن کي جھوپڙيون ٺاهي رهڻ جي موڪل ڏئي ٿو. اهو 
		ان ڪري نه ته ڪو هن کي هنن سان همدردي آهي ۽ هو هيٺئين درجي جي ذاتين وارن 
		کي به پاڻ جهڙو ٿو سمجھي پر ان ڪري جيئن هنن کان ٻني ٻاري جا ڏکيا ڪم وٺي 
		سگهجن، جيڪي هاڻ سندن مسلمان هاري به نٿا ڪن.“ ”ڀلا اهو 
		ته آهي ته ڪئناڊا جهڙن ملڪن ۾ ميڊيڪل ۽ تعليم مفت ۾ آهي!“ مون هڪ نوجوان کي 
		چيو، جيڪو اعليٰ تعليم مڪمل ڪري پنهنجي وطن موٽي آيو هو، جيتوڻيڪ هن کي 
		سندس تعليم جي آڌار تي ڪئناڊا ۾ نوڪري ملي رهي هئي. پر جيئن ته هن کي 
		پاڪستان ۾ هڪ پرائيويٽ ڪمپنيءَ ۾ سٺي پگهار سان نوڪري  پهرين کان هئي، ان ڪري هن ان کي قائم رکڻ چاهيو ٿي. بقول هن جي ته، جنهن کي 
		پنهنجي ملڪ ۾ سٺي نوڪري  هجي، ان کي ٻاهر ڌِڪا کائڻ نه کپن. هن ٻڌايو ته ڪئناڊا ۾ ٻارن جي تعليم مفت 
		ضرور آهي پر اها ڪا بهتر قسم جي نه  آهي، اها ائين آهي جيئن اسان وٽ سرڪاري اسڪولن ۾ آهي. جيڪڏهن ڪو افورڊ ڪري 
		سگهي ٿو، ته اسان وٽ پرائيويٽ اسڪول تمام بهتر آهن. جيستائين اهو چيو وڃي 
		ٿو ته، ڪئناڊا ۾ ميڊيڪل مفت آهي، ته اهو ايڏو آسانيءَ سان نٿو ملي، اُتي جي 
		اسپتالن ۾ به ائين ڪلاڪن جا ڪلاڪ ويهڻو پوي ٿو، جيئن سنڌ جي ڳوٺن جي سرڪاري 
		اسپتالن ۾. اهوئي سبب آهي جو ڪيترائي ڪئناڊا ۽  آمريڪا 
		۾ رهندڙ اسانجا ماڻهو طبي علاج يا آپريشنن لاءِ هوائي جهازن جا ڀاڙا ڀري 
		پاڪستان ۽ انڊيا اچن ٿا.... جِتي هنن جو بهتر خيال رکيو وڃي ٿو ۽ پاڪستان ۽ 
		آخرڪار انڊيا جا سرجن به بين الاقوامي معيار جا آهن. altafshaikh2005@gmail.com "
6,http://www.thekawish.com/Articles1/Altaf%20Shaikh/2014/2014/20%20Mar%2014.htm,"پنهنجن 
		ٻارن کي گهڻو ’’لاڏلو‘‘ نڳ بڻايو!  خميس 20 
		مارچ 2014ع حيدرآباد ۾ سنڌين جو هڪ نئون ڪلاس رهي ٿو. جنهن آسپاس جي ضلعن جي ننڍن توڙي 
		وڏن شهرن مان، ٻارن جي تعليم يا نوڪري ڌنڌي لاءِ اچي قاسم آباد وسايو آهي. 
		هنن مان ڪيترن کي واقعي پنهنجن ٻارن جي تعليم ۽ تربيت جو فڪر آهي. هو 
		پنهنجن ٻارن کي سٺن اسڪولن ۾ پڙهائين ٿا.... اها ٻي ڳالهه آهي ته، هنن لاءِ 
		سٺو اسڪول معنيٰ انگريزي نالي وارو اسڪول، جنهن ۾ ٻار حيدرآباد جهڙي ڪاڙهي 
		جي گرميءَ ۾ به رسيءَ جهڙي ٽائي ٻڌي وڃي. مائٽن کي جِتي ٻار جي مستقبل جو 
		فڪر آهي، اُتي هو ڪن ڳالهين تي منجھيل  به 
		آهن. هو سمجھن ٿا ته، ٻارن لاءِ ٽيوشن ضروري آهي. آئون کين اهو ئي چوندو 
		آهيان ته، توهان جي چونڊيل اسڪول ۾ جيڪڏهن پڙهائڻ وارا ٽيچر يا مِسون قابل 
		آهن، ته پوءِ ٻار کي ٽيوشن لاءِ ڇو ٿا موڪليو؟ ڪٿي ايئن ته نه آهي ته ٻار 
		ڪلاس ۾ ڊيسڪ تي مٿو رکي ننڊون ٿو ڪري؟ ۽ جي نه تو پوءِ اهوئي ڪلاس ۾ ورتل 
		سبق گهر ۾ اچي پڙهي ۽ پڪو ڪري. ان جي ٿوري گهڻي چڪاس  يا 
		مدد (رهنمائي) ڪرڻ ماءُ جو ڪم آهي... خاص ڪري جي هوءَ هائوس وائيف آهي پر 
		اسان وٽ ڪيترين مائرن کان اهڙا ڪم نٿا پڄن، جو هنن کي  ٽي 
		وي ڏسڻ ۽ ننڊون ڪرڻ کان واندڪائي ناهي. هو اهوئي  سمجهن 
		ٿيون ته ڪلاس ۾ مِس هنن جي ٻارن کي پڙهائي قابل ڪري.... يعني ڏٺو وڃي ته، 
		هڪ سڳي ماءُ ٿي ڪري کيس پنهنجي هڪ ٻار تي نظر رکڻ جي نه خواهش آهي ۽ نه 
		توفيق  .... 
		باقي ڪلاس روم جي مس ڪلاس ۾ پڙهندڙ ٽيهن ٻارن جو خيال رکي. اسان وٽ مائرن 
		جو زور رڳو پنهنجن ٻارن کي ٽيوشن لاءِ موڪلڻ تي رهي ٿو. اسانجي 
		هڪ ڄاڻ سڃاڻ واري فئمليءَ جي گهر حيدرآباد ويس ته هنن مون کان صلاح پڇي ته، 
		هو پنهنجي ٻار کي 15 ڏينهن جي سمر ڪئمپ ۾ موڪلڻ ٿا چاهين ....بلڪه هو پاڻ 
		ته نٿا چاهين جو ان جي وڏي في آهي پر جيئن ته پاڙي جو هڪ امير ٻار وڃي رهيو 
		آهي، سو هنن جو ڇوڪرو به ضد ڪري رهيو آهي. ڏسو نه اڄ ڪلهه نئين ٽهيءَ جو 
		دور آهي، جنهن ۾ هي سڀ ڳالهيون ضروري ٿي پيون آهن. مونکي خاموش ڏسي ڇوڪر جي 
		ماءُ مونکي پاڻ ڏي ڌيان ڇڪائيندي هڪ دفعو وري پڇيو ته، ان بابت منهنجو ڇا 
		خيال آهي؟ ”توهان صلاح ڏيو ته آئون ڇا ڪريان؟“ هن پڇيو. ”منهنجي جي ڳالهه 
		مڃو ته گرمين جي هنن موڪلن ۾ ڇوڪر کي رڌ پچاءُ ويهي سيکارينس. پٽاٽا بصر 
		ڪٽرائينس، ٿانوَ ڌوئارائينس، ڀت رڌڻ سيکارينس.....“ ”سر! توهان ته اسان سان 
		چرچا ڪري رهيا آهيو يا ٽوڪي رهيا آهيو.“ ڇوڪر جي ماءُ چيو. مون کيس ٻُڌايو 
		چرچا بنهه نه ڪري رهيو آهيان پر توهانجي ڀلي ۽ ڇوڪر جي مستقبل لاءِ بهتر 
		صلاح ڏئي رهيو آهيان. ان بعد مون کيس جيڪي وڌيڪَ ٻُڌايو اهو هي پڙهندڙ ٻيون 
		مائرون به هينئين سان هنڊائي سگهن ٿيون. ڳالهه 
		اها آهي ته، اسين غريب ملڪن جا نه فقط غريب ماڻهو آهيون پر فطرتاً سست ۽ 
		ٿوري ڳالهه تي همت هارڻ وارا پڻ آهيون. هي سمر ڪئمپون. جن ۾ ٻارن کي 
		رانديون رونديون، ترڻ، گهمائڻ ڦيرائڻ ۽ نخرن سان پڙهائڻ انهن وڏن ماڻهن 
		لاءِ آهن، جيڪي ڪارخانيدار، جاگيردار ۽ بي انتها دولت وارا هجن، جن کي هڪ 
		طرف وقت ناهي جو ٻارن سان گڏ ڪجهه وقت گهاري سگهن ۽ ٻئي طرف هنن جا ايڏا 
		ڪاروبار سيٽ ٿيل آهن. جو هنن جي ٻارن کي فقط چار اکر پڙهي ڪنهن سبجيڪٽ ۾  BA  ڪري 
		پنهنجي اباڻي فرم جو  CEO  ٿيڻو 
		آهي. هي سمر ڪئمپون يا اهڙي قسم جا نخرا فقط پئسو ڪمائڻ خاطر آهن. آئون ته 
		اهوئي چوندس ته. موڪلن جو فائدو وٺي مائٽ پنهنجن ٻارن کي اسڪول/ڪاليج طرفان 
		هوم ورڪ ڪرائڻ بعد باقي ٽائيم ۾ پنهنجي انگريزي سڌارڻ لاءِ ڪِتاب پڙهائين 
		جو اسان جا ٻار ڊاڪٽري يا انجنيئري ڪرڻ بعد نوڪري حاصل ڪرڻ لاءِ انٽرويو ۾ 
		چڱي طرح انگريزي ڳالهائي انٽرويو وٺڻ وارن کي مُتاثر نٿا ڪريو سگهن. اڄڪلهه 
		پنهنجي توڙي ڌارئين ملڪن ۾ نوڪري ملڻ محال ٿي پئي آهي. ٿورو سوچيو ته، 
		ولايت ۾ اسان جي ڪنهن مائٽ کي نوڪري ملي پر هو ان سبب کان موٽِي اچي ته اتي 
		هن کي ٻوڙ ماني يا ڀت نٿو ملي جنهن جو هو عادي آهي! جپان جي هڪ شهر ۾ 
		پنهنجي هم وطني نوجوان کي ان سبب ڪري نوڪري ڇڏيندو ڏٺم. هو ٻارن (فئملي) کي 
		گهرائي نٿي سگهيو، سو هن لاءِ ماني ڪير پچائي. مون ڏاڍو سمجايومانس ته ڀت 
		يا ٻوڙ رڌڻ ڪهڙو ڏکيو ڪم آهي. بصر ڪٽي ان جو داڳ ڪري ٽماٽا، مسالا ۽ ڪڪڙ جا 
		پيسَ رُڳو سِلو باهه تي ڇڏي ڏيندي ته ٻوڙ تيار ٿي ويندو پر اسانجا ڪي ڪي 
		مرد به عجيب ناز نخرن وارا آهن. کانئن رڌ پچاءُ ته ٺهيو پر پنهنجا ڪپڙا 
		استري ڪرڻ، ٻيڙو ٽانڪڻ جهڙا معمولي ڪم به نٿا پڄن، پوءِ انهن جي جاين تي 
		ساڳيو انڊين، بنگلاديشي، سري لنڪن ۽ ٻيا خوش ٿي نوڪري به پيا ڪندا ته گهر 
		جي اهڙن ننڍن مسئلن کي به پيا منهن ڏيندا.... اهي حالتون ڏسي اڄ جي مائرن 
		کي اها ئي نصيحت ڪندو رهان ٿو ته پنهنجي ٻارن کي لاڏلو نه ڪريو.... اڳتي 
		ڏاڍو ڏکيو ۽ مقابلي جو زمانو اچي رهيو آهي. پنهنجي ٻارن کي تعليم ۽ تربيت 
		(اخلاق) هڪ طرف سيکاريو ته گهر جا ڪم ٻئي طرف. ۽ آرام پسند ”ڪِڪِلو“ بنائڻ 
		بدران کين رَف ۽ ٽَف بَنايو. رڳو ڪَلف لڳل ڪپڙا پائي اوچي برانڊ جو موبائيل 
		فون هٿ ۾ ۽ اکين تي مهانگو چشمو رکي هلڻ ڪا وڏي ماڻهپي يا ڪامياب زندگيءَ 
		جو اهڃاڻ ناهي. altafshaikh2005@gmail.com m "