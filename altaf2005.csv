,links,articles
0,http://www.thekawish.com/Articles1/Altaf%20Shaikh/2005/2005/30%20Apr%2005.htm,عشق  ۾  به  ”چيڪ  ۽  بئلنس“  جي  ضرورت ڇنڇر 30 اپريل 2005ع انگريزي  سکڻ  جي  شوقينن  ۽  منهنجي  شاگردن/شاگردياڻين  مان  هڪ  ئي  ”مناڪو“ هڪ  ڏينهن  ڪوڪورا  شهر  جي  سينٽرل  لائبريريءَ  ۾  آيس،  ته  هوءَ  اڳ  ئي  موجود  هئي.  عمر  ۾  ويهن  سالن  جي  ٿيندي،  پر  پوءِ  پاڻ  ٻڌايائين  ته  هوءَ  پنجويهن  سالن  جي  آهي،  جيڪا  ڀُل  جاپانين  جي  باري  ۾  اڪثر  ٿئي  ٿي،  جو  اهي  پنهنجي  عمر  کان  ننڍا  لڳن  ٿا.  ڪلارڪ  ڇوڪريءَ  کي  لائبريريءَ  جا  ڪتاب  واپس  ڪريان،  ان  کان  اڳ  هن  ”مناڪو“  لاءِ  ٻڌايو  ته  هوءَ  ”جيٽرو“  نالي  هڪ  بين  الاقوامي  شهرت  جي  ڪمپنيءَ  ۾  ڪلارڪ  آهي. ”هاءِ  ڪوني  چِيوا.“  مون  جاپانيءَ  ۾  هن  کي  کيڪاريو.  جواب  ۾  هن  سٺي  لهجي  ۾  ”گڊ  آفٽر  نون“  چئي،  ٻڌايو  ته  هوءَ  انگريزي  سکڻ  لاءِ  ڪنهن  انگريزي  ڳالهائڻ  واري  جي  ڳولا  ۾  آهن،  پر  ڪير  به  واندو  نه  آهي.  ”پر  تون  ته  ٺيڪ  ٺيڪ  انگريزي  ڳالهائي  رهي  آهين.“  مون  چيومانس. ”تڏهن  به  آئون  پنهنجي  انگريزي  ”برش  اپ“  ڪرڻ  چاهيان  ٿي.  جنهن  جاپاني  فرم  ۾  آئون  ڪم  ڪريان  ٿي،  اهي  توقع  ٿا  ڪن  ته  آئون  اڃان  به  بنا  هٻڪ  جي  ڳالهايان.  ان  لاءِ  آئون  توهان  سان  ڪڏهن  ڪڏهن  ڪلاڪ  ٻه انگريزي  ڳالهائڻ  چاهيان  ٿي.“ ”صحيح  آهي، ڀلي“  مون  وراڻيومانس،  ”هن  وقت  آئون  هتي  لائبريريءَ  ۾  هوندو  آهيان،  تون  هتي  اچي  مون  سان  ڳالهائڻ  جي  پرئڪٽس  ڪري  سگهين  ٿي.“  مون  چيومانس. ”هي  منهنجي  آفيس  جو  ٽائيم  آهي،  اڄ  ٿوري  دير  لاءِ  آفيس  جي  ڪم  سان  آئي  آهيان.  توهان  مون  سان  سڀاڻي  ستين  وڳي تي  ملي  سگهندا؟“ ( شهر  مان  لنگهندڙ  نديءَ  جو  هڪ  حصو  آهي،  جتي  شام  جي  وقت  ماڻهو  واڪ  لاءِ  يا  بينچن  تي  ويهي  شهر  جو  نظارو  ڪرڻ  لاءِ  اچن  ٿا.) ”چڱو،  صحيح  آهي.“  مون  هائوڪار  ڪئي  مانس. ”پر  ڏسو  آئون  مجبور  آهيان،  توهان  کي  پڙهائڻ  لاءِ نٿي  ڪري  سگهان.  ان  جي  بدران  توهان  کي  هر  دفعي  ڊنر  کارائينديس.“  هن  چيو  ۽  مون  کيس  سمجهائڻ  جي  ڪوشش  ڪئي  ته  جي  تون  مون  کي  هروڀرو  ڪجهه  کارائڻ  ئي  چاهيان  ٿي،  ته  ڊنر  جو  کٽراڳ  ڪرڻ  بدران  بسڪيٽ  يا جو  پئڪيٽ  وٺي  اچجانءِ،  پر  لڳي  ٿو  ته  هتي  مانيءَ  (ڊنر)  جو  ايڏو  وڏو  رواج  آهي  يا  هوٽلنگ  پٺيان  پئسو  ضايع  ڪرڻ  هنن  جاپانين  لاءِ  هڪ  اهڙي  عام  ڳالهه  ٿي  پئي  آهي،  جو  هوءَ  منهنجي  بار  بار  قائل  ڪرڻ  جي  به  هر  دفعي  ڪلاڪ  ڏيڍ  ڪچهري  ڪرڻ  بعد  ڊنر  لاءِ  ڪنهن  ريسٽورنٽ  ۾  وٺي  هلي  ٿي  ۽  سندس  مانيءَ  تي  ۽  منهنجي  فقط  سلاد،  ڀت  جي  پليٽ  ۽  ڪارن  سوپ  تي  به  چڱو  خرچ  اچي  ٿي  ويس. منهنجي  هيءَ  شاگردياڻي  ”مناڪو“،  جيڪو  ڪلاڪ  ڏيڍ  مون  سان  انگريزيءَ  ۾  گفتگو  ڪندي  هئي،  ان  ۾  انگريزي  ڳالهائڻ  جي  سندس  ته  پرئڪٽس  ٿيندي  هئي  پر  مون  کي  به  جاپاني  سماج  جي  اندروني  مسئلن،  ويچارن،  خوشين  ۽  ماڻهن  جي  عجيب  و  غريب  خوفن  ۽  خواهشن  جي  خبر  پئي  ٿي.  گهران  تيار  ٿي  نڪرندي  سستي  ٿيندي  هئي  پر  پوءِ  خبرن  ۾  سٺو  وقت  گذري  ويندو  هو.  هڪ  ڏينهن  درياهه  جي  ڪناري  تي  رکيل  بينچ  ته  خبرون  ڪندي  کيس  چيم ”مناڪو،  سامهون  ويٺل  جوان  ڇوڪرن  ۽  ڇوڪرين  کي  ڏسي  مون  کي  ٽوڪيو  جي  سوميدا  نديءَ  جو  ڪنارو  ياد  ٿو  اچي،  جتي  رکيل  بينچن  تي  اڄ  کان  ٽيهه  ٻٽيهه  سال  اڳ  توجهڙين  جوان  جاپاني  ڇوڪرين  سان  ويهي  ڪچهري  ڪندو  هوس،  هنن  کان  جاپاني  ٻولي  سکندو  هوس  ۽  پوءِ  گڏجي  جهاز  جي  پاڪستاني  ماني  کائيندا  هئاسين.“ ”جاپاني  ڇوڪريون  ڏاڍيون  فرينڊلي  ٿين  ٿيون.“  مناڪو  چيو. ”بلڪل  صحيح  ٿي  چوين.“  وراڻيومانس. ”پوءِ  ڀلا  سر ڪنهن  سان  رومانس  نه  ٿيو؟“  مناڪو  کلندي  چيو،  ”هن  ملڪ  جون  ڇوڪريون  ته  ڌارئين  سان  ملڻ  شرط  ئي  خوابن  جو  تاڃي  پيٽو  شروع  ڪريو  ڏين.  اسان  جا  جاپاني  مرد  جيترو  شوخ  ۽  بور  آهن،  اوترو  ئي  اسين  ڇوڪريون  رومانٽڪ  آهيون.“ ”پر  افسوس  جو  مون  سان  جيڪي  مليون،  اهي  رومانس  بدران  ادب  ۽  شعر  و  شاعريءَ  جون  شوقين  نڪتيون.  اهي  ٽوڪيو  جي  شمباشي  ۽  اساڪوسا  علائقي  ۾  سيڪنڊ  هئنڊ  ڪتابن  جا  دڪان  ڳولينديون  وتنديون  هيون  ۽  مون  کي  پنهنجي  سونهن  جو  متوالو  بنائڻ  بدران  پاڻ  وانگر  جاپاني  لٽريچر  ۽  ڪلچر  جو  عاشق  بنائي  ڇڏيائون.  جاپان  ڇڏي  ڏنم  ته  به  جاپاني  ناول  ۽  شاعري  (خاص  ڪري  هائيڪو  ۽  تنڪا)  ۽  مونوگا  تاري  پڙهندو  رهان  ٿو.  هينئر  به  جاپان  ۾  پهچڻ  سان  پهرين  هتي  لائبريري  ۾  آيس.“  هوءَ  کلڻ  لڳي  ۽  پوءِ  ڪجهه  دير  جي  خاموشيءَ  بعد  پڇيائين ”سر ان  وقت  جي  فرينڊز  مان  ڪنهن  جي  ڪا  خبر  آهي  ته  اهي  ڪٿي  آهن  ۽  ڇا  آهن؟“ ”خبر  ئي  ناهي.  اهي  به  مون  وانگر  ڏاڏيون  نانيون  ٿي  ويون  هونديون  ۽  پنهنجن  يا  پنهنجي  مڙسن  جي  ڳوٺن  ۾  رهنديون  هونديون.  ويهه  ٻاويهه  سال  جيڪو  يڪو  عرصو  جاپان  ۾  نه  آيس،  ان  ۾  هر  هڪ  سان ٿي  ويس.  انهن  ڏينهن  ۾  پنجن  نمبرن  وارا  فون  نمبر  هوندا  هئا،  هاڻ  سڀ  بدلجي  ستن  ۽  اٺن  نمبرن  وارا  ٿي  ويا  آهن.  هڪ  سان  آمريڪا  ۾  ملاقات  ٿي  هئي.  سندس  شادي  تڏهن  ئي  اوڪيناوا  ۾  رهندڙ  هڪ  آمريڪن  مرينر  (فوجي  سپاهيءَ)  سان  ٿي  هئي.  ٽوڪيو  جي  هن  شهري  ۽  ماڊرن  ڇوڪريءَ  کي  ڪنساس  رياست  جي  فارم  هائوس  ۾  ڪڪڙين  ۽  ٽرڪين  جا  ولر  پاليندي  ۽  کير  مکڻ  جا  حساب  ڪندي  ڏسي  عجيب  لڳو  هوم.  سندس  وڏي  ڌيءَ  به  ويهه  کن  سالن  جي  ٿي  وئي  آهي  ۽  نيويارڪ  جي  ڪنهن  يونيورسٽيءَ  ۾  داخلا  ورتي  آهي.“ ”ڪيئن  هئي  اها؟  آمريڪا  ۾  واقعي  خوش  هئي؟“  مناڪو  پڇيو. ”ها  بلڪل  خوش  هئي.  ڇو؟“  مون  کي  سندس  سوال  تي  تعجب  لڳو. ”دراصل  منهنجي  به  اها  خواهش  آهي  ته  آئون  به  جيڪر  آمريڪا  وڃي  رهان.  اها  منهنجي  ننڍپڻ  کان  خواهش  آهي.  ” “ ”منهنجي  خيال  ۾  اها  فقط  تنهنجي  خواهش  نه،  پر  اڄ  جي  سڀني  نوجوان  جاپاني  ڇوڪرين  جي  آهي.“  مون  چيو. ”هوندو،  ان  ڪري  آئون  انگريزي  به  سکي  رهي  آهيان،  ته  جيئن  منهنجي  ڪمپني  مون  کي  ڪنهن  ٽريننگ  يا  سندن  برانچ  آفيس  لاءِ  اوڏانهن  موڪلي  ۽  پوءِ  شادي  به  اتي  ڪنهن  آمريڪي  سان  ٿي  وڃي.  هتي  به  ڪيترائي  آمريڪي  رهن  ٿا،  جن  پويان  ڏاڍو  پاڻ  پٽوڙيان  ٿي  ته  ڪنهن  سان  شادي  ٿي  وڃي.“ منهنجي  جاپان  ۾  رهائش  جي  آخري  ڏينهن  ۾  هڪ  دفعي  ڊنر  لاءِ  هن  مون  کي  هڪ  وڏي  هوٽل  جو  نالو  ٻڌائي  چيو  ته  جيڪڏهن  مون  کي  خراب  نه  لڳي  ته  هوءَ  هڪ  دوست  کي  به  اڄ  جي  ڊنر  تي  گهرائي.  ”ڀلي  ڀلي،  مون  کي  ڪهڙو  اعتراض.“  مون  چيو  ۽  پوءِ  پاڻ  موبائيل  فون  تي  ڪا  دير  ڪنهن  سان  ڳالهائيندي  رهي.  اڌ  ڪلاڪ  بعد  هن  وري  فون  ڪيو  ۽  مون  کي  چيو  ته  هاڻ  هلو  ته،  ”دائي  اچي“  هوٽل  هلون.  رستي  تي  ”هن“  سان  ملاقات  ٿي  ويندي.“ اسان  هائيوادوريءَ  وٽان  مڙياسين  ته  مارووا  سپر  مارڪيٽ  وٽ  هڪ  آمريڪي  همراهه  مليو.  مناڪو  ان  سان  تعارف  ڪرايو. ”منهنجي  خيال  ۾  پاڻ  پهرين  به  مليا  آهيون.“  مون  هن  کي  چيو. ”ها،  توهان  شايد  رائيٽر  به  آهيو.“  هن  چيو. ”بلڪل  صحيح.  پاڻ  سٽي  هال  ۾  مليا  هئاسين.  مهينو  کن  اڳ  آئون  هن  شهر  جي  ميئر  مسٽر  ڪوئيچي  سان  ملڻ  آيو  هوس،  ته  توهان  مون  کي  رسيپشن  تان  وٺڻ  آيا  هئا.“ اسان  هوٽل  جو  رخ  ڪيو،  جيڪا  اتان  ڏهن  منٽن  جي  پنڌ  تي  هئي.  ٿوري  دير  هلڻ  بعد  مون  کي  بهتر  اهو  لڳو  ته  آئون  هنن  کي  اڪيلو  ملڻ  ڏيان.  منهنجو  گڏ  هجڻ  سٺو  نه  رهندو.  آمريڪي  همراهه  اڳيان  اڳيان  هو،  مناڪو  ٽي  چار  قدم  پٺيان  پٺيان  مون  سان  گڏ  هلي  رهي  هئي،  سو  آهستي  چيومانس  ته  ائين  نه  ٿي  سگهندو  ته  مون  کي  جيڪر ڪيو  وڃي. ”نه، ڇو  ڀلا؟“ ”توکي  ته  هونءَ  به  خبر  آهي  ته  آئون  ڊنر  ڪيڏو ٿو  ڪريان  ۽  اڄ  ته  توکي  ڪمپني  به  آهي.“  ايتري  ۾  هن  امريڪيءَ  به  ٻڌو.  ان  سان  به  ساڳي  ڳالهه  ڪيم.  هو  يڪدم  راضي  ٿي  ويو.  بلڪه  لڳو  ٿي  ته  ان  ۾  هو  وڌيڪ  خوش  هو،  پر  مناڪو  ڏاڍو  زور  ڀريندي  رهي  ته  آئون  به  ساڻس  گڏ  هجان.  بهرحال  پوءِ  مس  مس  مون  کي  هنن  خوشءَ  سان  ڇڏيو  پر  مناڪو  جو  اهو  هر  هر  مون  کي  زور  ڀرڻ  سمجهه  ۾  نه  آيو.  هئڻ  ته  ائين  ٿي  کتو  ته  هوءَ  پنهنجي  هم  عمر  فرينڊ  سان  وڌيڪ  خوش  ٿئي  ها،  پر  پوءِ  ڪجهه  ڏينهن  بعد  جڏهن  ان  جي  سبب  ٻڌائڻ  لاءِ  گهڻو  زور  ڀريومانس،  ته  هن  ٻڌايو  ته  ان  آمريڪيءَ  سان  هن  دوستي  وڌائڻ  چاهي  ٿي  پر  ساڳي  وقت  محتاط  به  رهڻ  چاهيو  ٿي.  منهنجي  وڃڻ  ڪري  هوءَ  هن  سان  آزاديءَ  سان  ڳالهائڻ  بدران  ويتر  گهٻرائجي  وئي،  ته  ڪٿي  هن  جا  اوچتا  بيجا هن  لاءِ  هاڃيڪار  نه  ٿي  پون.  منهنجي  موجودگي  هن  لاءِ ۽ ثابت  ٿئي  ها. 
1,http://www.thekawish.com/Articles1/Altaf%20Shaikh/2005/2005/17%20Mar%2005.htm,سنڌوءَ  وانگر  ماڻهن  کي  شاعر  ۽  رومانٽڪ  بڻائيندڙ  ندي خميس 17 مارچ 2005ع ٽوڪيو  شهر  مان  وهندڙ  سميدا  ندي  صدين  کان  جپانين  لاءِ  (خاص  ڪري  هن  شهر  جي  رهواسين  لاءِ)  پريم  ۽  پريت  جي  ندي  آهي.  عشق  ۽  محبت  جي  ندي  آهي.  جدائي  ۽  وڇوڙي  جي  ندي  آهي.  قصن  ۽  ڪهاڻين  جي  ندي  آهي.  سميدا  ندي  جي  سانت،  سونهن  ۽  سڪون  ڪيترن  کي  شاعر  ۽  آرٽسٽ  بنائي  ڇڏيو.  سالن  بعد  اڄ  آئون  وري  ان  نديءَ  جي  ڪپر  تي  بيٺو  آهيان.  پهريون  دفعو  ٽوڪيو  ۾  منهنجو  جهاز  1974ع  جي  آسپاس  آيو  هو  ۽  هن  نديءَ  جي  سامهون  ”ٽوڪيو  بي“  ۾  اچي  لنگر  ڪيرايو  هو.  يعني  هن  خوابن  ۽  خيالن  جي  دنيا  کي  سهارو  ڏيندڙ  نديءَ  کي  مون  پهريون  دفعو  اڄ  کان  30  سال  اڳ  ڏٺو.  ان  کان  اڳ  جپان  جي  ٻين  بندرگاهن  يا  يورپ  ۽  آمريڪا  ۾  هن  نديءَ  جو  نالو  فقط  افسانن،  ناولن  ۽  ڪهاڻين  ۾  پڙهيو.  آخري  دفعو  هن  ندي  جي  هن  ڪپر  تي  1980ع  ۽  1981ع  ۾  واڪ  ڪيم.  سميدا  نديءَ  جي  هڪ  پاسي  منهنجي  رهائش  جو  فلئٽ  ۽  شپ  يارڊ  هو،  جتي  مون  کي  جهاز  جي  اڏاوت  جو  ڪم  ڪرڻو  پيو  ٿي،  ته  ٻئي  پاسي  گنزا  جو  خوبصورت  ۽  بارونق  علائقو.  اڄ  ٻاويهه  ٽيويهه  سالن  بعد  هن  نديءَ  جي  هن  ڪپر  تي  وري  بيٺو  آهيان. سميدا  نديءَ  جو  ڪنارو  وٺي  آئون  اڳتي  وڌان  ٿو.  رکي  رکي  چيهن  ۽  چٽڪمرين  کي  پنهنجي  اڳيان  فضا  ۾  بازوليون  پائيندو  ڏسي  خوش  ٿيان  ٿو.  پاسن  کان  وڻ  وڻڪار  آهي.  ماڊرن  عمارتون  ۽  پراڻي  طرز  جو  جهوپڙيون  آهن.  آئون  جهڙالي  موسم  ۾  اڪيلو  ئي  اڪيلو  وڌندو  وڃان.  هتي  ئي  هن  نديءَ  جي  ڪناري  تي  ڪنهن  هنڌ  جپان  جي  مشهور  جهوني  شاعر  باشو  جو  گهر  هو.  باشو  جپانين  لاءِ  شاعر  کان  وڌيڪ  هڪ  عام،  پير  ۽  درويش  هو. پاڻ  1644ع  ۾  ڄائو.  هن  جو  هڪ  مشهور  هائيڪو  آهي،  جيڪو  هُن  سميدا  نديءَ  جي  ڪناري  واري  هن  گهر  مان  لکيو  هو.  چي ٽڙيل  گلن  جو  ڪڪر شام  جو  وڄندڙ  گهنڊ ائينو؟  اساڪسا؟ ائينو  ۽  اساڪسا  ٽوڪيو  جا  ٻه  علائقا  آهن،  جيئن  هڪ  طرف  ميٺادر  ته  ٻئي  پاسي  کارادر.  مٿين  شاعر  باشو  جي  گهر  هڪ  پاسي  ائينو  علائقو  ٿيو  ته  ٻئي  پاسي  اساڪسا  وارو  علائقو  ٻنهي  علائقن  ۾  هتي  جا  پراڻا  ۽  مشهور  مندر  آهن،  جن  کي  اڄ  به  ٽوڪيو  ويندڙ  ڏسن  ٿا. هن  پنهنجي  هائيڪو  ۾  جن  گهنڊن  جو  ذڪر  ڪيو  آهي،  اهي  ائينو  جي  هن  مندر  ”ڪان  ئيجي“  جا  آهن  يا  شايد  ڀر  واري  علائقي  اساڪوسا  جي  مندر  ”سينسوجي“  جا  آهن.  جن  جي  بهر  حال  کيس  به  خبر  نٿي  پوي،  تڏهن  ته  هو  اساڪسا  ۽  ائينو  جي  پويان  ”ڪا“  لڳائي  ٿو.  جپانيءَ  ٻولي  ۾  سوال  پڇڻ  بعد  سوال  جي  نشاني  ٺاهڻ  بدران  اسم  جي  پويان  ”ڪا“  لڳايو  وڃي  ٿو،  جيئن ۽ يعني يا ظاهر  آهي  سميدا  نديءَ  جي  ڪناري  تي  بيهڻ  واري  کي  ٻنهي  مندرن  جي  گهنڊن  جو  آواز هلڪوئي  سهي،  ساڳي  ليول  ۾  ٻڌڻ  ۾  ايندو  هو  سميدا  نديءَ  کان  هي  مندر  هڪ  ئي  فاصلي  تي  آهن. جپاني  ٽن  سٽن  جو  شعر، هائيڪو  هڪ  مختصر  شعر  ٿئي  ٿو،  جنهن  ۾  عام  وڏي  شعر  وانگر  هر  ڳالهه  واضح  نٿي  ٿئي.  هونءَ  ئي  نثر  جي  مقابلي  ۾  نظر  هڪ  مختصر  شيءِ  آهي  ۽  هائيڪو  ته  وري  هيڪاندو  مختصر  ٿيو.  ان  ڪري  جپاني  ڪلچر  ۾  هائيڪو  نه  فقط  لکڻ  آرٽ  آهي  پر  پڙهڻ  پڻ  هڪ  وڏو  آرٽ  آهي.  هائيڪو  (شايد  سنديءَ  ۾  ڪٿي  ڪٿي  هائڪو  سڏجي  ٿو،  پر  صحيح  جپاني  لفظ  ٽن  اکرن  تي  ٻڌل  آهي ها ئي ڪُو)  هڪ  مختصر  شعر  هجڻ  ڪري  ڪڏهن  به  ڪنهن  شيءِ  جي  تصوير  تفصيل  سان  پيش  ڪري  نٿو  سگهي.  هائيڪو  ۾  اصل  ڳالهه  يا  قصي  جون  فقط  ٻاهريون  لائينون  ۽  اهم  حصا  ڏنا  وڃن  ٿا.  ان  لاءِ  هائيڪو  جي  عظيم  استاد  باشو  جو  مٿيون  هائيڪو  بهترين  مثال  آهي.  چي ٽريل  گلن  جو  هڪ  ڪڪر شام  جو  وڄندڙ  گهنڊ ائينو؟  اساڪُسا؟ شعر  مان  لڳي  ٿو  ته  بهار  جي  مند  آهي  جو  چوڌاري  چيري  بلاسم  جا  گل  آهن.  هائيڪو  ۾  صرف (بلاسم)  يا  ٽريل  گل  کليل  آهن  معنيٰ  چيريءَ  جا،  ۽  جپان  ۾  بهار  جي  رت  دنيا  جي  بهترين  مندن  مان  سمجهي  وڃي  ٿي.  توهان  ڪنهن  جپاني  دوست  کي  چوندائو  ته  آئون  اونهاري  ۾  (يا  سياري  ۾)  جپان  ايندس  ته  يڪدم  چوندو  ته  بهار  ۾  اچ،  ۽  پوءِ  يڪدم  چوندو  جڏهن  چيريءَ  جا  گل  کڙن  ٿا.  بهر  حال  مٿين  هائيڪو  جي  پهرين  سٽ  ۾  فقط  ٽي  لفظ  آهن هنانو  ڪومو  (هنا  جو  ڪڪر  يعني  کڙيل  گل  جو  جهڳٽو) ۽  هر  جپانيءَ  کي  خبر  آهي  ته  گهنڊن  جو  آواز  شام  جو  اچي  ٿو  ۽  ڪنهن  مندر  مان  ئي  اچي  ٿو.  هتي  نه  اسڪول  ۾  موڪل  جو  گهنڊ  وڄي  ۽  نه  ڍڳي  جي  ڳچيءَ  ۾  گهنڊ  ٻڌن  جو  گهنڊ  جي  آواز  تي  مندر  کان  علاوه  ڪنهن  ٻئي  طرف  ڌيان  وڃي  ۽  اهي  شام  جي  وقت  ئي  وڄن  ٿا،  جنهن  جي  هر  جپانيءَ  کي  ڄاڻ  آهي.  هتي  ”شام  جو  وڄندڙ“  لفظن  جو  واڌارو  به  مون  ڪيو  آهي.  نه  ته  اصل  جپاني  هائيڪو  ۾  فقط معنيٰ  ”گهنڊ“  لکيل  آهي.  اهو  گهنڊ  جو  آواز  ائينو  مان  اچي  رهيو  آهي  يا  اساڪسا  کان  اچي  رهيو  آهي  پر  ٻنهي  طرف  چيري  بلاسم  جي  گلن  جا  ڪڪر  ڇانئيا  پيا  آهن  ۽  شاعر  آواز  جو  طرف  نه  سڃاڻي  پڇي  ٿو  ته  اهي  ائينو  واري  مندر  جا  گهنڊ  آهن  يا  اساڪسا  واري  مندر  جا؟ ان  ئي  ڪري  جپان  ۾  هائيڪو  پڙهڻ  يعني  سمجهڻ  به  آرٽ  ۾  شمار  آهي.  لکڻ  ته  آهي  ئي  آهي. جيئن  هڪ  ٻيو  مزيدار  هائيڪو  موري  تاڪي  نالي  هڪ  شنتو  ڌرم  جي  ٻائي  جو  آهي،  جيڪو  1452ع  ۾  ڄائو  ۽  97  سالن  جي  عمر  ۾  سن  1549ع ۾  وفات  ڪيائين. گل  جون  ڪرندڙ  پتيون  مٿي  وڃن  ٿيون واپس  وڻ  جي  ٽاريءَ  ڏي،  آئون  ڏسان  پيو اوه هي  ته  پوپٽ  آهن پاڻ  وٽ  چوندا  آهن  ته  ڇٽل  تير  وري  نه  موٽي  يا  ڏڌل  کير  وري  ٿڻن  ۾  نه  وڃي.  تنهن  وانگر  جپانيءَ  ۾  اها  چوڻي  عام  آهي،  جيڪا  سوال  ۾  پڇي  ويندي  آهي  ته  ڪڏهن  چيري  گل  جون  ڇڻيل  پتيون  واپس  ٽارين  ۾  لڳيون؟  هن  هائڪو  جو  شاعر  جيڪو  پوپٽن  کي  پٽ  تان  اڏري  مٿي  وڻ  جي  ٽارين  ڏي  ويندو  ڏسي  رهيو  هو،  اهو  پهرين  سٽ  ۾  چوي  ٿو  ته  ها  ”گل  جون  ڪرندڙ  پتيون  واپس  ٽارين  ڏي  وڃن  پيون،  آئون  پنهنجين  اکين  سان  ويٺو  ڏسان...  پر  پوءِ  حقيقت  جي  خبر  پوڻ  سان  يڪدم  چوي  ٿو. ”اوه هي  ته  پوپٽ  آهن.“ منهنجي  خيال  ۾  ڪجهه  وڌيڪ  ئي  شعر  و  شاعري  ٿي  وئي،  پر  سنڌو  نديءَ  وانگر  هيءَ  سُميدا  ندي  هر  ماڻهوءَ  کي  شاعر  ۽  رومانٽڪ  بنايو  ڇڏي.  ٽوڪيو  ۽  گنزا  جي  گوڙ  ۾  هيءَ  هڪ  سميدا  ئي  سانت  واري  شيءِ  آهي.  منجهند  جا  ٻه  ٿي  رهيا  هئا.  آئون،  سوتو  بوري  اسٽريٽ  ڏي  وڌيس.  رستي  تي  هڪ  عام  جپاني  دڪان  تان  ميري  بسڪيٽن  جو  پئڪيٽ  ۽  گرم  ڪافيءَ  جو  گلاس  وٺي  گنزا  سب  وي  اسٽيشن  ۾  اچي  کائڻ  ۽  ريل  گاڏيءَ  جو  انتظار  ڪرڻ  لڳس،  جيڪا  مون  کي  دوستن  جي  گهر  شنجوڪو  وٺي  هلي. 
2,http://www.thekawish.com/Articles1/Altaf%20Shaikh/2005/2005/07%20Jul%2005.htm,جپاني  وهمي  به  آهن ۽  روايت  پرست  به خميس 07 جولاءِ 2005ع جپان  سڄو  مندرن  (جن  کي  جپانيءَ  ۾  اوتيرا  ۽  انگريزيءَ  ۾ چئجي  ٿو جنجا سان  ڀريو  پيو  آهي.  جنجا  کي  انگريزيءَ  ۾ سڏجي  ٿو  ۽  آئون  ان  لاءِ  في  الحال  درگاهه  لکندو  اچان.  جيسين  ڪو  سنڌيءَ  جو  ماهر  يا  ڪو  پڙهندڙ  مون  کي  صحيح  لفظ  ٻڌائي،  تيسين  ستر  جي  شروع  وارن  سالن  کان  ”درگاهه“  لکندو  اچان،  جو  هتي  جي  جنجائن  تي  ڇوڪرا  ڇوڪريون،  پوڙها  پوڙهيون،  وڻن  ۾  اڳڙيون  ٻڌي  سکائون  باسينديون،  ننڍڙي  ٺهيل  کوهه  ۾  خواهش  پوري  ٿيڻ  لاءِ  سِڪا  اڇلينديون.  جنجائن  جي  مجاورن  کان  رولڊ  گولڊ  جا  مهانگا  مهانگا  تعويذ  وٺنديون.  چپل  لاهي  هٿ  ۾  جهلينديون.  ان  ۾  دفن  ڌرمي  رهنمائن”سومورائي“  جنگجوئن  جي  قبرن  تي  پنن  جون  ٽاريون  رکنديون...اهي  حال  ڏسي  اسان  جهازي  دوست  جنجا  کي  درگاهه  سڏڻ  لڳاسين  ۽  اوتيرا  کي  مندر.  جيڪو  ٻڌ  ڌرم  جو  به  ٿي  سگهي  ٿو،  جنهن  ۾  رڳو  گوتم  جي  مورتي  ٿئي،  ته  شنتوڌرم  جو  به،  جنهن  ۾  ٻاوا  ۽  انهن  جي  ڪم  ۾  مدد  ڪرڻ  لاءِ  مائڪو  ڇوڪريون  ٿين  ۽  مندر  کان  وڌيڪ  انهن  خوبصورت  جوان  مائڪو  ڇوڪرين  کي  ڏسي  زائرين  جي  ضرور  دل  خوش  ٿي  ويندي  هوندي.  بهرحال  جنجا  ۽  اوتيرا  ۾  اهو  فرق  آهي.  جيتوڻيڪ  ٿوري  وقت  لاءِ  آيل  هڪ  ٽوئرسٽ  کي  اهي  سڀ  مندر هڪ  جهڙا  لڳندا. شمونوسيڪيءَ  ۾  به  جپان  جي  ٻين  شهرن  وانگر  ڪيترائي  جنجا  ۽  اوتيرا  آهن.  اسان  جي  ميزبان  اسان  کي  اڪوما  جنگو  جنجا  (درگاهه)۾  وٺي  آئي،  جيڪو خوبصورت  هنڌ  تي  سهڻي  آرڪيٽيڪٽ  ۽  رنگن  جو  آهي.  خوبصورت  يا  سهڻو  هنڌ  ته  نه  فقط  هن  مندر  لاءِ  چئي  سگهجي  ٿو،  پر  هن  قسم  جا  آڳاٽا  مندر  جبلن  تي،  جبلن  جي  غارن  ۽  قدمن  ۾  بيحد  رومانوي  هنڌن  تي  آهن،  جتي  قدرتي  باغ  باغيچا  ويندي  آبشار  آهن.  شمونوسيڪي  جپان  جي  يامگاچي  ضلعي  ۾  آهي.  انتظاميه  جي  لحاظ  سان(جاگرافيڪلي  ۽  ڪلچرلي)  سڄي  جپان  کي  مختلف  حصن  ۾  ورهايو  ويو  آهي،  جنهن  کي  پاڻ  صوبا  يا  ملائيشيا  وانگر  رياستون  ته  نٿا  چئي  سگهون،  پر  کڻي  ضلعا  سمجهون.  جيتوڻيڪ  پنهنجي  حيدرآباد،  نوابشاهه  جهڙي  ضلعي  کان  به  وڏا  ٿيندا.  بهرحال  جپاني  ان  کي سڏين  ۽  انگريزيءَ  ۾ هتي  جپاني  اڪثر  پڇندا  آهن  ته  تون  ڪهڙي  پريفڪيچر کان  آهين؟.  ان  مان  ماڻهوءَ  جي  رسم  رواج  ۽  ڪلچر  جي  ڪافي  خبر  پوي  ٿي.  هونءَ  کڻي  جپان ملڪ  آهي،  پر  تڏهن  به  زبان  جي  لهجي  ۽  رسم  رواج  ۾  هر  ضلعي  مطابق  فرق  اچي  ٿو.  جيئن  سنڌ  ۾  هڪ  ئي  سنڌي  زبان  ڳالهائي  وڃي  ٿي،  پر  تڏهن  به  ٿر،  شڪارپور،  حيدرآباد  ۽  ٺٽي  جي  زبان  ۾  ڪجهه  فرق  رهي  ٿو  ۽  ماڻهن  جي  عادتن  ۾  پڻ.  اسان  جي  جپاني  ميزبان  نتسومي  ٻڌايو  ته  هن  جي  ڏاڏي  هتي  ”يامگاچي“  ضلعي  ۾  دفن  ٿيل  آهي،  جنهن  جي  قبر  تي  پَن  رکڻ  لاءِ  ٿوري  دير  هلندي.  اهي  پنن  جون  ٽاريون  هن  رستي  تان  هڪ  گلن  واري  جي  دڪان  تان  ورتيون  هيون. جپاني  مري  ويلن  جي  لاش  کي  ساڙي،  پوءِ  ڦلهير  زمين  ۾  دفن  ڪن.  پوءِ  ان  جي  مٿان  ٻه  يا  ٽي  فوٽ  کن  چورس  يا  مستطيل  ڪٽ  ورڪ  جي  مختلف  جيوميٽريڪل جا  پٿر  رکن  ۽  اهي  پٿر  ان  مري  ويل  جي  پونيئرن  جي  سماجي  ۽  معاشي  پوزيشن  ظاهر  ڪن  ٿا.  قبرن  مٿان  رکڻ  لاءِ  انهن  ڪٽ  ورڪ  وارن  پٿرن  جو  اخبار  ۾  ڪالهه  ئي  هڪ  اشتهار  پڙهي  رهيو  هوس،  جن  جي  قيمت  لکين  يَن  ٿئي  ٿي.  اخبار  ۾  جيڪي  مختلف  قبرن  جا  پٿر  هئا،  انهن  ۾  ست  لک  رپين  جو  به  هو  ۽  هڪ  ته  ٻارهن  لکن  جو  به  هو.  پڙهندڙ  ان  مان  اندازو  لڳائي  سگهن  ٿا  ته  جپاني  پنهنجي  موتي  فوتي  تي  ڪيڏو  خرچ  ڪن  ٿا. هونءَ  جپاني  پئسي  جي  معاملي  ۾  سياڻا  آهن،  پر  مرڻي  پرڻي  جهڙين  ٻن  ٽن  رسمن  ۾  مار  کايو  وڃن  ۽  جي  ائين  نٿا  ڪي  ته  دوست  يار  کين  گهٽ  وڌ  ٿا  ڳالهائين  ۽  پاڻ  به  ٻين  کي  ڳالهائين  ٿا.  هو  پنهنجو  پاڻ  کي  اهڙين  رسمن  کان  آجو  ڪري  نه  سگهيا  آهن،  جو  يورپين  وانگر  هيڏانهن  هوڏانهن  به  شفٽ  نٿا  ٿين.  جپان  ۾  رهائش  جو  مسئلو  آهي  ۽  سالن  کان  سڀ  اتي  ئي  انهن  گهٽين  ۽ گهرن  ۾  رهندا  اچن.  وڌ  ۾  وڌ  گهر  ڊاهي  يعني جايون  ختم  ڪري (فلئٽ)  ٺاهيا  اٿن  ۽  سڀ  اتي  ئي  ويٺا،  هڪ  ٻئي  جي  غمين  خوشين  جا  معرڪا  اٽينڊ  ڪن  ۽  هڪ  ٻئي  تي  ٽوڪون  چٿرون  ڪن. ٻي  ڳالهه  ته  جپاني  پنهنجي  مري  ويل  مائٽن  جي  قبرن  تي  گل  رکڻ  بدران  هڪ  خاص  وڻ  جون  ٽاريون  رکن،  جيڪو  وڻ  جابلو  علائقن  ۾  تمام  گهڻو  ٿئي  ٿو.  اسان  کي  نتسومي  شمونوسيڪي  شهر  جي  مختلف  رستن  تان  ڦيرائي”اڪاما  جنگو“  جنجا  تي  وٺي  آئي،  جيڪو  ٿورو  مٿانهين تي  آهي،  جو  اتان  پري  پري  تائين  سمنڊ  ۽  ان  ۾  هلندڙ  جهاز  ۽  ٻيڙيون  نظر  اچي  رهيون  هيون.  سال  ۾  هڪ  دفعو  هن  درگاهه  کي  چڱيءَ  طرح  صاف  ڪيو  وڃي  ٿو  ۽  اڄ  اهو  ڏينهن  صفائي  جو  هو.  شهر  جا  ڪافي  والنٽيئر  مرد  ۽  عورتون  صفائيءَ  لاءِ  پهچي  ويا  هئا،  جن  مان  ڪيترن  بانس  جا  وڻ  پٽي  انهن  جي  ٽارين  سان  ٻهاري  ڏيڻ  شروع  ڪري  ڇڏي  هئي.  انهن  ۾  هڪ  تمام  پوڙهي  عورت  پڻ  هئي.  پوڙهيون  ته  ٻيون  به  ڪيتريون  ئي  هيون،  پر  انهن  پوڙهين  ۾  هيءَ  تمام  جهُور  پوڙهي  هئي.  مون  هن  کان  عمر  نه  پر  اهو  پڇيو  ته  هوءَ  ٻي  وڏي  لڙائيءَ  ۾  جڏهن  آمريڪا  هيروشيما  تي  بم  ڪيرايو  هو،  ته  ڪيترن  سالن  جي  هئي. ”چاليهه  سالن  جي  هونديس“  هن  وراڻيو.  تنهن  جي  معنيٰ  ته  هيءَ  نوي  کان  وڏيءَ  عمر  جي  چئبي.  شابس  هجيس،  جو  هن  عمر  ۾  اهڙي  کڙي  تڙي آهي،  جو  گهران  هتي  آرام  لاءِ  نه  پر  هن  جنجا جي  صفائي  ڪرڻ  لاءِ  آئي  آهي.  سندس  هٿ  ۾  ٻهارو  هو.  مون  کيس  فوٽوءَ  لاءِ  منٿون  ڪيون،  پر  هوءَ  شرمائيندي  رهي.  هن  سان  گڏ  ٻيون  (هن  کان  گهٽ  پوڙهيون)  فوٽوءَ  لاءِ  پاڻهي  ئي  پئي  آيون،  پر  هيءَ  نه  مون  سان  گڏ  ڪڍائڻ  لاءِ  راضي  هئي  ۽  نه  اڪيلي  سر.  پر  پوءِ  نتسومي  الائي  ڪهڙو  ڪَن  ۾  ڦسڪو  هنيس،  جو  هوءَ  يڪدم  راضي  ٿي  وئي.  شايد  اهو  ئي  چيو  هوندائينس  ته  گائيجن(ڌاريو)  آهي.  هي  فوٽو  پنهنجي  ملڪ  وڃي  ڏيکاريندو.  يا  خبر  نه  آهي،  ڇا  چيائنيس. اهڙيءَ  طرح  هڪ  فوٽو  هن  درگاهه  جي  وڏن  مجاورن  جي  ڪم  ۾  مدد  ڪرڻ  وارين  ڇوڪرين  مائڪو  مان  هڪ  سان  ڪڍائڻ  چاهيم  ٿي.  منهنجي  ڀرسان  لنگهندڙ  هڪ کي  چيم،  پر  هوءَ  پير  سڙيل  ٻلي  وانگر  هيڏانهن  وڃي  هوڏانهن  پئي  وئي،  ڄڻ  سڄي  مندر  ۽  قبرستان  جي  صفائيءَ  جو  ڪم  هن جي  مٿي  اچي  ويو  هجي.  ان  بعد  وري  نتسومي  خبر  ناهي  ڪهڙا چئي  هڪ  ٻي  مائڪو  کي  مندر  مان  گهلي  آئي  ۽  منهنجي  چوڻ  تي  مندر  اڳيان  روايتي  رکيل  پٿر  جي  ڪتن  مان  هڪ  جي  اڳيان  ٿي  بيٺي  ۽  نتسومي  فوٽو  ڪڍيو.  ڪتن  بابت  شروع  ۾  لکي  چڪو  آهيان  ته  شنتو  ڌرم  جي  مندر  اڳيان ٻه  ڪتا  بيٺل  هوندا  آهن. بهرحال  هي  تکي  ڳاڙهي  ۽  نارنگيءَ  جي  جنجا(جپاني  درگاهه)  شهنشاهه  انتوڪو جي  نالي  وقف  ٿيل  آهي،  جيڪو  1185  ۾  هڪ  نيول  جنگ  ۾  مارجي  ويو  هو.  اها  لڙائي  اتي  ئي  سامهون”ڪان  مون“  گچي  سمنڊ  ۾لڳي  هئي...اتي  موجود  هڪ  ٻائو  هي  سڄو  قصو  ٻڌائي  رهيو  هو،  پر  مون  ٻڌڻ  ۾  گهڻي  دلچسپي  نه  ڏيکاري.  جپان  جي  هر  هڪ  پريفيڪچر  (ضلعي)  بلڪه  ڳوٺ جي  جنگي  جوڌن  ۽  سامورائي  پهلوانن  ۽  ڌرمي  پئنچن، يعني  هتي  جي  جاگيردارن،  نوابن  جي  ايڏي  پيچيده  ۽  منجهيل  تاريخ  آهي،  جو  هتي  جا  ماڻهو  به  انهن  کوندن  کان  پري  ڀڄن  ٿا  ۽  اسان  جاهلن  ۽  سست  ماڻهن  کي  ته  مغلن  جي  تاريخ  ته  پري،  پر  ميرن  ڪلهوڙن  جي  تاريخ  جي  ئي  خبر  ناهي. 
3,http://www.thekawish.com/Articles1/Altaf%20Shaikh/2005/2005/05%20Jan%2005.htm,"جپاني  ڳوٺن  جون  ڳالهيون اربع 5 جنوري 2005ع 1973ع  ۾  ئي  ان  وقت  جي  جپاني  حڪومت  پنهنجي  اسيمبليءَ  ۾  اهو  قانون  پاس  ڪيو  ته  ڪارخانا،  فئڪٽريون،  يونيورسٽيون،  ڪاليج  يا  ٻيا  وڏا  ادارا  فقط  وڏن  شهرن  ۾  نه،  پر  ننڍن  ننڍن  ڳوٺن  ۾  پڻ  ٺاهڻا  آهن،  جيئن  ڳوٺن  کان  ماڻهن  جي  شهر  ڏي  لڏپلاڻ  بند  ٿئي  ۽  ساڳي  وقت  ڳوٺ  به  ترقي  ڪن  ۽  ڪيترين  ڳالهين/تعليمي  ادارن،  ميلن  ملاکڙن،  جلسن،  نمائشن  ڪري  شهرن  جا  ماڻهو  ڳوٺن  ڏي  وڃن.  بهرحال  چوڻ  سولو  آهي،  پر  جپاني  حڪومت  توڙي  عوام  ان  تي  عمل  ڪري  ڏيکاريو  ۽  ڇو  نه  ڪن،  جڏهن  ته  سڄي  ملڪ  ۾  امن  امان  ساڳيو،  رستا  ۽  ڪميونيڪيشن  جو  بهترين  طريقو،  اسپتالن  ۽  تعليمي  ادارن  جو  ساڳيو  معيار/جهڙو  ٽوڪيو  ۽  اوساڪا  جهڙن  شهرن  ۾  بجلي  سال  ۾  هڪ  دفعو  به  نٿي  وڃي،  اهڙو  حال  هوڪئدو  ۽  شڪوڪو  جهڙن  ٻيٽن  جي  ڏورانهن  ۽  ننڍن  ڳوٺن  جو  آهي.  جهڙي (امن  امان)  جي  حالت  هيروشيما،  ڪيوٽو  ۽  ڪوبي  جهڙن  وڏن  شهرن  جي  آهي،  اهڙي  اوڪو  شري  ۽  اوشيما  جهڙن  ڏورانهن  ۽  ننڍن  ٻيٽن  جي  به  آهي،  جتي  ريل  يا  بس  ته  نه،  پر  پاڻيءَ  جو  وڏو  جهاز  به  لنگر  انداز  ٿي  نٿو  سگهي.  ننڍڙين  ٻيڙين  ۾  ئي  پهچڻو  پوي  ٿو.  ان  مقابلي  ۾  اسان  جي  ملڪن  ۽  ماڻهن  جي  اها  بدقسمتي  آهي،  جو  نوري  آباد  جهڙي  هاءِ  وي  تي  ٺهيل  ڳوٺ  کي  به  آباد  ڪري  نه  سگهيا  آهيون،  جنهن  جي  رٿ  اڄ  کان  ويهه  سال  اڳ  شروع  ٿي.  اڄ  نوري  آباد  ڪارخانن  ۽  فئڪٽرين  جي  حساب  سان  انگلينڊ  جو  نيو  ڪئسل  ۽  آمريڪا  جو  هيوسٽن  هجي  ها،  پر  افسوس  جو  ان  ئي  حالت  ۾  ڀڙ  ڀانگ  لڳو  پيو  آهي،  جهڙيءَ  ۾  شروع  کان  هو.  ملڪ  جي  امير  ڪارخانيدارن  پنهنجي  حيثيت  مطابق  قرباني  ڏني  ۽  هڪ  نئين  هنڌ  تي  ڪارخانا  لڳائڻ  شروع  ڪيا،  پر  هنن  کي  جيئڻ،  نه  مڪاني  چورن  ۽  ڌاڙيلن  ڏنو  ۽  نه  پوليس  سندن  مال  ملڪيت  جي  حفاظت  ڪري  سگهي.  ٻاهرن  ملڪن  ۾  رهندڙ  امير  پاڪستاني  جڏهن  پنهنجي  وطن  ۾  ڪارخانو  يا  فئڪٽري  هڻڻ  لاءِ  ڪنهن  شهر  جي  چونڊ  ڪندا  آهن  ته  دل  چوندي  آهي  ته  جيڪر  هو  اها  فئڪٽري  سجاول،  ٺٽي،  راڻيپور،  گمبٽ  يا  قمبر  ۽  گهوٽڪي  پاسي  هڻن.  ظاهر  آهي  ڪارخانا  لڳڻ  ڪري  مڪاني  ماڻهن  لاءِ  پڪو  روزگار  مهيا  ٿي  سگهي  ٿو.  ڇو  جو  ان  بعد  هنن  کي  بٽئي  لاءِ  سڄو  سال  انتظار  ڪرڻو  نٿو  پوي.  هنن  کي  زميندار  ۽  وڏيري  جي  رحم  ڪرم  تي  جيئڻو  نٿو  پوي.  هنن  کي  هر  مهيني  پگهار  مليو  وڃي،  چاهي  ڪارخانيدار  کي  سندس  مال  جي  وڪري  ۾  فائدو  ٿئي  يا  نقصان.  افسوس  جو  ڪنهن  به  ڪارخانيدار  کي  سنڌ  ۾  ڪارخانو  کولڻ  لاءِ  کڻي  چئه  ته  ٺهه  پهه  نوري  آباد  جو  مٿال  ڏيندو.  مڪاني  ماڻهن  جي  چورين  ۽  وڏيرن  جي  ساڙ  ۽  دشمنيءَ  جا  مثال  ڏيندو،  پوليس  جي  بيجا  مصيبتن  ۽  مڪاني  واسطيدار  ادارن  جي  ڪامورن  جي  هر  نارمل  ڪم  ۾  به  رنڊڪون  وجهي  رشوتون  اوڳاڙڻ  جون  ڪهاڻيون  ٻڌائيندو.  ايڪانامڪس  ۽  انڊسٽريءَ  جو  هر  شاگرد  ڄاڻي  ٿو  ته  ڪارخانيدار  اتي  پئسو  لڳائيندو،  جتي  پهرين  نمبر  تي  امن  امان  هجي  ۽  ٻئي  نمبر  تي  رستا،  بجلي،  پاڻي  ۽  ڪميونيڪيشن  جي  بهتر  سهولت  هجي.  شايد  ان  ڪري  ڪراچي  جا  ئي  ڪيترا  ڪارخانيدار  پنهنجيون  فئڪٽريون  سنڌ  مان  پٽرائي  پنجاب  جي  شهرن  توڙي  ڳوٺن  ۾  کڻائي  ويا  آهن،  جتي  هنن  کي  بهتر  سهولتون  ملن  ٿيون. پر  هتي  جپان  ۾  مختلف  حال  آهي.  هتي  هر  ورڪر  ۽  حڪومت  طرفان  ڪارخانيدار  توڙي  ڪارخاني  جي  عزت،  عبادت  جي  حد  تائين  ڪئي  وڃي  ٿي.  جيئن  هڪ  واڍو،  رازو  پنهنجن  اوزارن  جي  ڪري  ٿو  جو  اهي  هن  لاءِ  ۽  هن  جي  ٻچن  لاءِ  پيٽ  قوت  مهيا  ڪن  ٿا.  هتي  جا  سياستدان  توڙي  سرڪاري  ڪامورا  پڻ  نيڪ  نيتي  سان  پنهنجي  علائقي  جي  خذمت  ڪن  ٿا.  هي  شهر  ڪيٽا  ڪيوشو  جنهن  مان  هي  لکي  رهيو  آهيان  ۽  جتي  اڄ  ڪلهه  رهان  ٿو،  ڀان  سعيدآباد  ۽  هوسڙي  جهڙن  پنجن  ڳوٺن  جو  مجموعو  هو.  ستر  واري  سڄي  ڏهاڪي  ۾  جڏهن  اسان  ڀر  وارن  بندرگاهن موجي  ۽  شيمونو  سيڪي  ۾  جهاز  وٺي  ايندا  هئاسين  ته  اُهي  شهر  هئا،  پر  هي  ڪيٽا  ڪيوشو  1980ع  تائين  ڳوٺ  هئا،  جن  جي  وچ  مان  موراساڪي  گاوا  ندي  وهي  ٿي.  اڄ  22  سالن  بعد  هنن  ڳوٺن  جي  قسمت  چمڪي  وئي  آهي.  ان  جهڙي  تهڙي  نديءَ  مٿان  6 
		کن  پليون  آهن،  جتي  ڪٿي  پبلڪ  پارڪ،  پبلڪ  لائبريريون،  اعليٰ  درجي  جا  ٻارن  لاءِ  سهڻا  اسڪول  ۽  جمنازيم،  پڪا  ۽  ويڪرا  رستا،  صحت  لاءِ  هر  سهولت  سان  ڀرپور  اسپتالون،  بسون،  ٽرينون،  ڪارخانا،  فئڪٽريون،  سڀ  ڪجهه  عوام  جي  ڀلي  ۽  بهتريءَ  لاءِ  ۽  ان  جو  ڪريڊٽ  هتي  جي  سياستدانن  کي  آهي،  خاص  طور  هتي  جي  ميئر  ڪوئچي  صاحب  کي  جيڪو  سول  انجنيئر  هجڻ  ڪري  عمارت  سازي  ۾  وڌيڪ  دلچسپي  رکي  ٿو،  خاص  ڪري  هتي  جي  پلين  جي  گهڻي  آئيڊيا  هن  جي  آهي.  شهر  کي  صاف  سٿرو  ۽  عوام  لاءِ  سهولت  وارو  رکڻ  ڪري  هن  کي  گذريل  سال  جهانسبرگ (سائوٿ  آفريڪا)  ۾  ماحول  تي  ٿيل  ڪانفرنس  ۾  ايوارڊ  ڏنو  ويو  هو.  آئون  کيس  ان  جي  مبارڪ  ڏيڻ  ويس. هن  کلندي  انگريزيءَ  ۾  چيو.  سندس  اهو  جملو  هن  وقت  به  منهنجي  دماغ  ۾  ٻُري  رهيو  آهي.  ڪاش اسان  جا  سياستدان،  ناظم  ۽  سرڪاري  ڪامورا  پنهنجي  عهدي  جي  زور  تي  فقط  پنهنجي  بنگلي  تائين  پڪو  رستو  ٺهرائي  پاڻ  کي  اهم  سمجهڻ  بدران  عوام  لاءِ  ڪجهه  ڪن  ۽  هو  هتي  جي  ميئر  وانگر  پنهنجي  فرض  کي  فرض  سمجهن. ڪيٽا  معنيٰ  اتر  ۽  ڪيوشو  ٻيٽ  تان  هن  شهر  تي  ڪيٽا  ڪيوشو  نالو  پيو  آهي،  جيئن  کڻي  چئجي  ته  اڳوڻي  وزير  اعظم  محمد  خان  جوڻيجي  جي  ڳوٺ  جو  نالو  سنڌڙي  سنڌ  صوبي  تان  پيو  آهي.  هن  شهر  جي  ڀر  ۾  موجي  ۽  شيمونو  سيڪي  مشهور  بندرگاهه  آهن،  جن  کان  هر  پاڪستاني  جهازي  جيڪو  جپان  روٽ  تي  رهيو  هوندو  ضرور  واقف  هوندو. ڪيٽا  ڪيوشو  دراصل  ماتلي  ۽  تلهار  جهڙن  پنجن  ڳوٺن  کي  ملائي  هڪ  شهر  ۽  هڪ  ميونسپالٽي  ٺاهيو  ويو  آهي،  جنهن  جو  مرڪزي  شهر  ڪوڪورا  آهي،  جتي  آئون  ترسيل  آهيان  ۽  ٻيا  ڳوٺ  موجي،  توباتا،  ياهاتا  ۽  اڪا  متسو  آهن.  آدمشماري  گهڻي  ۽  رهائش  جي  زمين  گهٽ  هجڻ  ڪري  هر  هڪ  شهر  ٻئي  شهر  سان  مليو  پيو  آهي.  اسان  وارو  ڪانسيپٽ  هتي  ناهي  ته  شهر  کان  پوءِ  ٻهراڙي  ۽  ٻهراڙيءَ  جي  معنيٰ  کيت،  فصل  ۽  غير  آباد  زمينون  ۽  جهنگل.  جتي  اها  خبر  ئي  نٿي  پوي  ته  هڪ  شهر  ڪٿي  ختم  ٿيو  ٻيو  ڪٿان  شروع  ٿيو.  ائين  جيئن  ڪياماڙي  کان  ڪو  نيو  ڪراچي  تائين  سفر  ڪري  ته  رڳو  رستا،  عمارتون  ۽  دڪان  نظر  ايندس.  ستر  جي  شروع  وارن  سالن  ۾  ئي  اهو  محسوس  ڪري  مون  کي  تعجب  لڳو  هو،  اڃا  ته  مونو  ريل  ته  بليٽ  ٽرينون  شروع  نه  ٿيون  هيون،  ڪارين  ۽  مشينن  جا  ايڏا  ڪارخانا  نه  لڳا  هئا.  هاڻ  ته  رهيل  کهيل  پٽ  به  انهن  شين  والاري  ڇڏيو  آهي.  ڪارين،  بسن  ۽  مختلف  رفتار  جي  گاڏين  جا  پڪا  رستا  ۽  ريل  جا  پٽا  هيٺ،  مٿي  ۽  اڃان  مٿي  نانگن  وانگر  وڃي  رهيا  آهن.  ڪارخانن،  دڪانن،  سئنيمائن  ۽  وندر  جي  جاين  جون  بتيون  ۽  انهن  جي  اشتهارن  جو  چمڪاٽ  جتي  ڪٿي  آهي.  ٻهراڙي  ته  نظر  ئي  نٿي  اچي.  ستر  جي  شروع  وارن  سالن  ۾  ته  ٽوڪيو  جي  گنزا  ۾  به  سڪون  هوندو  هو.  ٻين  ڏينهن  تي  کڻي  نه  پر  ڇنڇر  آچر  تي  چڱو  ماٺ  مٺوڙو  هوندو  هو. "
4,http://www.thekawish.com/Articles1/Altaf%20Shaikh/2005/2005/19%20Jul%2005.htm,جپانين  جي  محبوب مڇي  عرف  اجل اڱارو 19 جولاءِ 2005ع جپان  جابلو  ملڪ  آهي  ۽  هن  ملڪ  ۾  جيڏو  عوام  آهي،  اوتري  پوک  نٿي  ٿئي.  ماڻهن  کي  رهائش  لاءِ  ئي  جاءِ  ناهي،  پوک  ڇاتي  ڪن.  ان  ڪري  جپان  جي  ماڻهن  جو  صدين  کان  سامونڊي  کاڌي  تي  گذارو  هلندو  اچي.  جپاني  ماڻهو  سمنڊ  ۾  ترندڙ  هر  مڇي،  گانگٽ،  کيکڙو  ته  کائين  ٿا  پر  وهيل  ۽  شارڪ  جهڙين  وڏين  مڇين  کي  به  نٿا  ڇڏين.  ويندي  سامونڊي  گاهه )۽  ڪائي  به  کائيو  ڇڏين. سامونڊي  دنيا  ۾  هڪ  پفر  نالي  بيحد  زهريلي  مڇي  آهي،  جنهن  کان  وڏا  سامونڊي  جانور  به  پاسو  ڪن  ٿا،  پر  جپاني  ان  کي  به  نٿا  ڇڏين.  نه  فقط  هن  کي  وڏي  شوق  سان  کائين  ٿا،  پر  ان  ڳالهه  کي  (ناموس  ۽  وڏ  ماڻهپي  جو  نشان)  سمجهن  ٿا.  بهرحال  جپانين  جون  ٻه  ڳالهيون  مون  کي  اڄ  تائين  سمجهه  ۾  نه  آيون  آهن.  هڪ  پبلڪ  باٿ  ۾  ٻارن  ٻچن  توڙي  پاڙي  وارن  سان  گڏ  اگهاڙو  ٿي  وهنجڻ.  جيتوڻيڪ  هونءَ  جپاني،خاص  ڪري  عورتون  بنيادي  طرح  بيحد  شرميليون  آهن.  ۽  ٻيو  پفر  جهڙي  مڇي  (جنهن  کي  جپانيءَ  ۾  فوگو سڏين)  کائڻ  وڏي  شان  واري  ڳالهه  سمجهن  ٿا.  جپان  جي  هوٽلن  ۾  جتي  عام  ماني  (يعني  ڀت  جي  پليٽ،  ٻوڙ  جي  پليٽ  ۽  سلاد  ۽  ڪوڪا  ڪولا)  هزار  ڏيڍ  هزار  رپيا  آهي،  اتي  اهو  ٻوڙ  جي  ڪڪڙ  يا  عام  مڇيءَ  بدران  هن  زهريلي  مڇي  فوگو  جو  آهي،  ته  ان  جي  قيمت  ڏهه  ٻارهن  هزار  رپيا  ٿيو  وڃي.  هيءَ  مڇي  ايڏي  زهريلي  ٿئي  ٿي  جو  بورچيءَ  کان  ٿوري  به  بي  ڌياني  ٿي  وڃي  ۽  هن  مڇيءَ  جي  زهريلن  حصن  جو  هن  جي  کائڻ  واري  گوشت  کي  ڇهاءُ  ٿي  وڃي،  ته  ماڻهو  اڦٽ  مريو  وڃي.  يعني  کائڻ  وارو  ٻڪ  پئسن  جا  پنهنجي  کيسي  مان  ڏئي  پنهنجي  زندگي  هوٽل  جي  بورچيءَ  جي  قدمن  ۾  اچيو  رکي.  ٻيو  ڀلا  ان  کي  ڇا  چئجي؟  اها  ٻي  ڳالهه  آهي  ته  هيءَ  مڇي  (فوگو)  صاف  ڪرڻ،  ڇلڻ  ۽  رڌڻ  وارا  بورچي  تجربيڪار  ۽  قابل  ٿين  ٿا،  پر  ان  هوندي  به  انسان  کان  سوچي  سمجهي  يا  بي  خياليءَ  ۾  غلطي  ٿيو  وڃي.  هنن  بورچين  کي  هيءَ  مڇي  ڇلڻ  ۽  رڌڻ  جو  لائسنس  حاصل  ڪرڻ  لاءِ  ڪيترائي  سال  پڙهڻو  ۽  ماهر  بورچيءَ  جي  نظرن  هيٺ  ڪم  ڪرڻو  پوي  ٿو.  ان  هوندي  به  ڪيترا  مانوارا  مهمان  بورچين  هٿان  موت  جو  شڪار  ٿيندا  رهن  ٿا.  تازن  انگن  اکرن  موجب  جپان  جي  مختلف  هوٽلن  ۾  هر  سال  ستر  کان  سئو  ماڻهو  پڦر  مڇي  کائڻ  وگهي  مرن  ٿا. مون  کي  ياد  ٿو  اچي  ته  1975ع  ۾  اهڙي  موت  جو  شڪار  هتي  جو  هڪ  مشهور  ائڪٽر  متسو  گورو  ٿيو  هو.  هي  همراهه  هتي  جي  خاص  اسٽيج  ڊرامن  (ڪابوڪي)  جو  بهترين  اداڪار  هو،  جنهن  هتي  جي  ماڻهن  جي  دلين  تي  راڄ  ڪيو  ٿي  ۽  جنهن  کي  هتي  جي  حڪومت  ”جپان  جي  قومي  خزاني  جو  سدا  حيات  هيرو“  جو  خطاب  ڏنو  هو.  ڪيوٽو  جي  هڪ  اعليٰ  ريسٽورنٽ  ۾  جتي  بيحد  قابل  ۽  ناليرا  بورچي  ڪم  ڪن  ٿا،  اتي  هو  فوگو  (پفر)  مڇي  کائڻ  سبب  مري  ويو.  باوجود  ڪوشش  ۽  محنت  جي  بورچي  مڇيءَ  مان  مڪمل  طرح  زهر  ڪڍڻ  ۾  ڪامياب  نه  ٿيو  هوندو  ۽  متسو  گورو  جهڙي  اداڪار  کي  هيءَ  مڇي  کائڻ  جي  قيمت  ادا  ڪرڻ  لاءِ  پئسن  سان  گڏ  پنهنجي  جان  به  ڏيڻي  پيئي.  هڪ  هوٽل  جي  مالڪ  ٻڌايو  ته  هن  مڇيءَ  جي  زهر  جو  شڪار  عجيب  ڏکوئيندڙ  موت  مري  ٿو.  ڪيڏي  بيوسيءَ  جي  ڳالهه  آهي  ته  مرڻ  واري  جو  آخري  دم  تائين  دماغ  سالم  رهي  ٿو،  پر  ڳالهائي  نٿو  سگهي.  هو  هر  هڪ  ڳالهه  صاف  سمجهي  رهيو  هوندو  آهي،  پر  هن  جو  ڳالهائڻ  ۽  چرپر  صفا  بند  ٿيو  وڃي  ۽  پوءِ  جلد  ئي  ساهه  کڻڻ  کان  عاجز ٿيو  پوي.  ”هن  مڇيءَ  جو  زهر  ڪيترو  خطرناڪ  آهي؟“  مون  هڪ  ڏينهن  يوڪوهاما  بندرگاهه  جي  هڪ  ڊاڪٽر  کان  پڇيو.”توکي  ڪهڙي  نموني  سمجهايان...“  هن  ڪجهه  گهڙيون  سوچي  مون  کان  پڇيو ” جو  زهر  سمجهين  ٿو؟“  مون  هائوڪار  ۾  ڪنڌ  ڌوڻيو،  جو  مون  کي  ان  بابت  معلوم  هو  ته  ان  مان  ٻوڙيل  سُئيءَ  جي  چهنب  ڪنهن  کي  لڳي  وڃي  ته  مري  پوي.  جنگ  دوران  ان  ڪيميڪل  جي  گوري  جاسوس  سپاهين  کي  ڏني  ويندي  آهي  ته  دشمن  جي  ملڪ  ۾  پڪڙجي  پوڻ  بعد  ذهني  ۽  جسماني  عذاب  کان  بچڻ  لاءِ  هيءَ  گوري  کائي،  پنهنجو  جهٽ  پٽ  موت  آڻي.  ”فوگو  مڇيءَ  جو  زهر“،  ڊاڪٽر  ٻڌايو.  ”سائينائيڊ  جي  زهر  کان  1200  ڀيرا  وڌيڪ  خطرناڪ  آهي.“ اسان  وٽ  عاشق  صاحب  محبوبا  جي  محبت  کان  مايوس  ٿيڻ  تي  زهر  جو  ڪٽورو  پيئڻ  جو  دڙڪو  ڏيندا  آهن  يا  سچي  محبت  ثابت  ڪرڻ  لاءِ  محبوبا  طرفان  تحفي  ۾  آيل  وِهه  جو  وٽو  اکين  تي  رکي  پِي  ويندا  آهن. جپاني  عاشقن  کي  عشق  ۾  نامرادي  حاصل  ٿيڻ  تي  فوگو  مڇي  ياد  ايندي  آهي.  تڏهن  ته  جپان  جي  هڪ  مشهور  شاعر  يوسانو  پنهنجي  محبوبا  جي  بي  وفائين  ۽  واعدي  خلافين  کان  بيزار  ٿي،  اڄ  کان  اڍائي  سئو  کن  سال  اڳ  چيو  هو ”اڄ  رات  به  جيڪڏهن  هوءَ  نه  آئي  ته  پوءِ  مون  کي  هن  جي  پچر  ڇڏڻي  پوندي.  آئون  وڃي  فوگو  کائيندس.“ جپاني  ته  هن  مڇيءَ  (فوگو)  جي  تعريف  ڪن  ٿا،  پر  اسان  ڌارين  مان  جن  هيءَ  مڇي  چکي  آهي،  ٻڌائين  ٿا  ته  ”پفر  (فوگو)  جو  گوشت  عام  مڇيءَ  جهڙو  هجڻ  بدران  ڪڪڙ  جي  گوشت  جهڙو  لڳي  ٿو  ۽  کائڻ  بعد  هاضمي  ۾  هڪ  وڻندڙ  ۽  گرم  اثر  جو  احساس  ٿئي  ٿو.“  سوال  ٿو  پيدا  ٿئي  ته  پفر  (فوگو)  مڇيءَ  جو  سواد  ڪڪڙ  جهڙو  هجي  يا  تتر  جهڙو،  پر  ڇا  اها  ڪا  اهڙي  وڏي  ڳالهه  آهي  جنهن  لاءِ  ماڻهو  ايڏو  وڏو  رِسڪ  کڻي.  مڇيءَ  جا  ڪجهه  حصا  جهڙوڪ  جيرو،  آنڊا،  بُڪيون  وغيره  به  سخت  زهريلا  آهن،  جيڪي  ڪڍڻ  مهل  باقي  گوشت  کي  رڳو  ٽچ  ٿي  وڃن،  ته  به  کائيندڙ  مريو  وڃي.  کائيندي  کائيندي کائيندڙ  جا  هٿ  ڏڪن  ٿا  ۽  هٿ  ۾  جهليل  چاپ  اسٽڪس  پليٽن  تي  وڄڻ  شروع  ٿين  ٿا.  پوءِ  يڪدم  هن  جي  هٿن  مان  چاپ  اسٽڪس  (يا  ڪانٽو  ڇري)  ڇڏائجيو  وڃي.  هن  جي  جسم  جي  چرپر  بند  ٿيو  وڃي.  ايتري  قدر  جو  هو  چپ  چوري  ڳالهائي  به  نٿو  سگهي  ۽  ڏسندي  ئي  ڏسندي  هن  کي  ساهه  کڻڻ  ۾  به  تڪليف  محسوس  ٿئي  ٿي  ۽  گهٽجيو  مريو  وڃي.  نانگ  جي  زهر  يا  ٻين  زهرن  جو  ته  ڪو  نه  ڪو  علاج  آهي،  پر  پفر  مڇيءَ  جي  زهر  جي  اڄ  ڏينهن  تائين  ڪا  دوا  ايجاد  ٿي  نه  سگهي  آهي.  هڪ  جوان  مڙس  جي  موت  لاءِ  هن  زهر  جو  هڪ  يا  ٻه  ملي  گرام  ڪافي  آهي.  پفر  (فوگو)  مڇي  صاف  ڪرڻ  ۽  ڇلڻ  وارا  بورچي  تمام  تجربيڪار  ۽  ڄاڻو  ٿين  ٿا.  جيئن  مڇيءَ  جا  زهريلا  حصا  اهڙي  نموني  سان  ڪپي  ڌار  ڪيا  وڃن،  جو  اهي  باقي  کائڻ  واري  گوشت  اڳيان  نه  ڦاٽن  ۽  نه  وري  ان  کي  ڇُهن.  پر  ڪڏهن  ڪڏهن  بدقسمتيءَ  سان  گوشت  جي  ڪا  ڳڀي،  ڪا  ذرڙي  زهريلي  ٿي  وڃڻ  ڪري  اها  کائڻ  وارو  مريو  وڃي.  ڪيڏي  ڏک  جهڙي  ڳالهه  آهي  جو  ڪجهه  دوست  گڏجي  هوٽل  ۾  ماني  کائڻ  وڃن.  ويندي  وقت  هو  کلندا  ڪڏندا  وڃن  ۽  پوءِ  ڪلاڪ  اڌ  بعد  هو  هڪ  جو  لاش  کڻي  ٻاهر  نڪرن.  اهڙي  ئي  هڪ  نظاري  تي  هڪ  جپاني  گيت  آهي ”رات  هوءَ  ۽  آئون  فوگو  کائڻ  وياسين اڄ  هن  جي  لاش  کي  ڪلهو  ڏيو  پيو  وڃان.“ هيڏي  خطري  ۽  موت  بعد  به  پفر  مڇيءَ  جو  وڪرو  ڏينهون  ڏينهن  نه  رڳو  وڌي  رهيو  آهي،  پر  ان  جي  قيمت  به  وڌي  رهي  آهي.  سمنڊ  مان  ملڻ  جي  کوٽ  تي  ڪيترن  ماڻهن  پفر  مڇيءَ  جا  فارم  ٺاهيا  آهن،  جتي  حوضن  ۾  هيءَ  مڇي  پالي  وڏي  ڪئي  وڃي  ٿي.  هڪ  هوٽل  ۾  هن  مڇيءَ  بابت  ڀت  تي  لڳل  وڏي  پوسٽر  تي  لکيل  هو . . انسان  کي  ته  وري  به  خبر  آهي  ته  هيءَ  مڇي  خطرناڪ  آهي،  پر  بکايل  جانور  هن  مڇيءَ  جو  هر  وقت  شڪار  ٿيندا  رهن  ٿا.  جپانيءَ  جو  هڪ  مشهور  هائيڪو  آهي،  جنهن  جي  شاعره  هاشيموتو  چوي  ٿي فوگو  مڇيءَ  جا  زهريلا  حصا  (آنڊا،  گجي،  بڪيون،  جيرو  وغيره)، ڪتي  کاڌا  (بک  ۾  پاهه  ڪتي  کائي  ته  ورتا) سمنڊ  ئي  ڏسڻو  پيس.  (يعني  هو  موت  جي  منهن  ۾  هليو  ويو.) آئن  فليمنگ  جو  مشهور  ناول ۾  جيمس  بانڊ  کي  جنهن  زهر  سان  مارڻ  جي  ڪوشش  ڪئي  وڃي  ٿي،  ان  بابت  ”ڊاڪٽر  نو“  ناول  (۽  فلم)  ۾  ظاهر  ڪيو  ويو  آهي  ته  اهو  زهر  ڪنهن  نانگ  جو  نه  هو،  پر  هن  فوگو  مڇيءَ  جو  هو. 
5,http://www.thekawish.com/Articles1/Altaf%20Shaikh/2005/2005/17%20%20Apr%2005.htm,جپانين  ۽  چاڪيءَ  جي ڍڳن  ۾  ٿورڙو  فرق  آهي آچر 17 اپريل 2005ع جپانين  کي  غور  سان  ڏسو  ته  هنن  جا  ڪيترا  ڪم روبوٽ  وانگر  لڳندا.  صبح  جو  گهران  نڪري  فٽ  پاٿ  ڏئي  بس  اسٽاپ  تائين  پهچندا.  فٽ  پاٿ  تي  ڪنهن  جي  ڪا  شئي  ڪري  پوڻ  تي  هڪدم  بيهي  رهندا،  جيسين  هو  اها  کڻي  هلڻ  لاءِ  فٽ  پاٿ  خالي  ڪري.  ان  وقت  کڻي  ٽرئفڪ  نه  هجي  پر  فٽ  پاٿ  تان  قدم  هيٺ  لاهي  2  چار  وکون  ان  رستي  تان  نه  هلندا،  جيڪو  لارين  موٽرن  لاءِ  آهي.  بس  ۾  به  چڙهڻ  وقت  پٺيان  هليا  ويندا،  جيئن  ٻين  لاءِ  جاءِ  ٿئي.  اهڙي  طرح  سندن  ٻيا  سوين  ائڪشن  اسان  کي  جپانين  کان  ڌار  ٿا  ڪن.  اسان  ائين  ئي  پيا  هلنداسين  ۽  اهڙا  قاعدا  جن  جي  ڀڃڪڙي  ڏوهه  جو  ڪم  ناهي،  آرام  سان  پورا  ٿي  سگهي  ته  واهه  واهه  نه  ته  مڙئي  خير  آهي.  هنن  لاءِ  هڪڙا  ”پاڻ“  آهن  يعني  جپاني  ۽  ٻيا  مڙيئي  ”گائيجن“  جن  ۾  يورپي،  آفريڪي،  اسين  ايشين  مطلب  ته  سڀ  گرا  گنجا  اچي  وڃن  ٿا. رستي  هلندي  شل  نه  ڪنهن  جپانيءَ  کان-مرد  توڙي  عورت  کان،  ڪنهن  بس  اسٽاپ،  دڪان  يا  آفيس  وغيره  جو  ڏس  پڇو.  بس  (صاحب/صاحبه)  پريشان  ٿي  ويندا.  اسان  وٽ  يا  ٻين  ملڪن  ۾  ڪنهن  کي  معلوم  نه  هوندو  ته  چوندو  مون  کي  ڪهڙي  خبر،  يا  فضيلت  سان  جواب  ڏيندو  ته  به  وڌ  ۾  وڌ  چوندو  ”آئي  ائم  ساري مون  کي  خبر  ناهي  يا  آئون  پڻ  هتي  نئون  آهيان.“ پر  جپانيءَ  کي  ڀلي  خبر  نه  هجي،  ڀلي  نئون  هجي،  هو  توهانجي  مشڪل  آسان  ڪرڻ  لاءِ  پيو  زور  لڳائيندو.  هيڏانهن  ڊوڙي  هوڏانهن  ڊوڙندو،  ٻين  کان  پڇندو،  ايتريقدر  جو  توهان  بيزار  ٿي  پوندا  ته  توهان  اجايو  کانئس  ڏس  پڇيو  هاڻ  رڳو  جان  ڇڏي.  کيس  پريشانيءَ  جي  حالت  ۾  ڏسي  توهان  کي  هن  تي  قياس  پيو  ايندو،  پر  جيئن  ته  هن  جي  دماغ  ۾  اها  ڳالهه آهي  ته  ڪنهن  جي  پڇڻ  تي  هن  کي  دڳ  لائڻو  آهي  ته  اهو  فرض  ۾  شامل  ٿيو  وڃي. صبح  جي  وقت  دڪاندار  مرد  توڙي  عورتون،  پنهنجي  دڪان  جو  شٽر  مٿي  ڪري  پهرين  دڪان  اڳيان  فوٽ  پاٿ  کي  ٻهاري  ڏئي  ڪچرو  کڻي  پوءِ  دڪان  کي  صاف  ڪنديون  (اسان  وٽ  پهرين  دڪان  کي  ٻهاري  ڏئي  صاف  ڪري  ڪچرو  کڻي  پوءِ  دڪان  جي  اڳيان  واري  رستي  کي  صاف  ڪرڻ  بدران  ان  جي  مٿان  دڪان  وارو  ڪچرو  اڇلائي  وڌيڪ  گندو  ڪن)  بهرحال  هتي  جي  ماڻهن  ۾  رستي  صاف  ڪرڻ  جي  اهڙي  عادت  آهي  جو  اهو  صاف  هوندو  ته  به  پيا  ٻهاري  ڏيندا.  ڇو  جو  هنن  جي  دماغ  ۾  اهو  ئي  طريقو  ڀريل  آهي،  جيڪو  هنن  جي  دماغ  لاءِ  قابل  قبول  آهي.  هتي  جپان  ۾  ان  ڳالهه  کي  ”شِڪاتا“  سڏجي  ٿو.  يعني  ڪنهن  به  شئي  کي  ڪرڻ  جو  مڃيل  طريقو.  ڊڪشنريءَ  مطابق  جپاني  لفظ  شڪاتا  جي  معنيٰ  آهي ۽  جپان  ۾  شڪاتا  جي  رول  کي  وڏي  اهميت  ڏني  وڃي  ٿي.  شڪاتا  جو  هڪ  فائدو  آهي  ته  ماڻهن  کي  ڪو  به  ڪم  ڪرڻ  جو  هر  دفعي  نئون  نئون  طريقو  ڳولڻو  نٿو  پوي.  هڪ  طريقو  سڀني  جي  ذهن  ۾  رهي  ٿو  ۽  پوءِ  ڪو  ڪم  هڪ  کان  وڌيڪ  ماڻهو  ڪن  ٿا  تڏهن  به  آرام  سان  ٿيو  وڃي  جو  هر  هڪ  کي  خبر  آهي  ته  ڇا  ڪرڻ  کپي  يا  اڳيون  ڪهڙي  توقع  رکي  ٿو. شڪاتا  جو  نقصان  اهو  آهي  ته  ڪو  اهڙو  نئون  ڪم  نڪريو  پوي  جنهن  جي  ڪرڻ  جو  طريقو  پهرين  کان  مقرر  ٿيل  نه  آهي  ته  پوءِ  هي  جپاني  همراهه  منجهيو  پون  ته  ڇا  ڪرڻ  کپي؟  هتي  جي  سوسائٽي  ۾  اها  تخليقي  صلاحيت  نه  آهي  جو  هي  فقط  روبوٽ  وانگر  ڪم  ڪن  ٿا.  بقول  هتي  جي  هڪ  انگريز پروفيسر  جي هڪ  اسان  جهڙو  ڌاريو  ماڻهو  جڏهن  هتي  اچي  ٿو  ته  هن  کي  هر  ڪم  ڪرڻ  جا  پنهنجا  طريقا  ٿين  ٿا.  هو  هتي  جي  جپاني  طريقن  کان  اڻ  واقف  ئي  هجي  ٿو. مون  کي  شروع  جي  ڏينهن  جو  هڪ  مثال  ياد  ٿو  اچي  جڏهن  آئون  ٽوڪيو  آيو  هوس.  اسانجي  جهاز  جي  انجڻ  ”سلرز“  جپان  جي  هڪ  ٻئي  بنهه  ننڍڙي  شهر  ”آيوئي“  ۾  ٺهي  هئي.  جپانين  کي  جهازن  جي  ان  انجڻ  (سلزر)  ٺاهڻ  جي  سئٽزرلئنڊ  وارن  هاڻ  اجازت  ڏني  هئي  نه  ته  اها  انجڻ  پولينڊ،  اسپين  ۽  يوگوسلاويا  ۾  ڪافي  سالن  کان  ٺهي  رهي  هئي  ۽  منهنجو  فقط  انهن  ملڪن  جي  انجڻ  وارن  جهاز  کي  هلائڻ  ٿيو  هو.  جپانين  مون  کي  ”آيوئي“  واري  فئڪٽري  ڏسڻ  لاءِ  چيو،  جيئن  آئون  سندن  ڪم  ڏسي  سگهان.  اتي  پهرين  ڏينهن  منجهند  جي  ماني  فئڪٽريءَ  جي  ماڻهن  سان  کائڻ  دوران  هي  واقعو  درپيش  آيو.  اتي  جي  ميس  جي  خذمتگار  عورت  مانيءَ  بعد  ٿانوَ  کڻي  سڀني  اڳيان  فروٽ  ۾  ڪينو  جهڙو  سنگتڙو  رکيو،  جنهن  کي  کائڻ  لاءِ  جڏهن  اسين  سڀ  ان  جون  کلون  لاهڻ  لڳاسين  ته  اوچتو  ئي  اوچتو  مون  کي  محسوس  ٿيو  ته  منهنجا  ڪليگ  ٽيڏي  اک  سان  مون  کي  غور  سان  ڏسي  رهيا  هئا.  پهرين  مون  کي  سمجهه  ۾  نه  آيو  ته  ڇو.  هو  به  هٿ  سان  ڇلي  رهيا  هئا  ۽  آئون  به  ائين  ڪري  رهيو  هوس.  ڪپ  يا  پليٽ  به  ڪنهن  جي  اڳيان  نه  هئي  جو  منهنجا  جپاني  چون  ته  هي  بي  افعالو  ڪپ  سان  ڇلڻ  يا  اڌ  ڪرڻ  بدران  هٿ  سان  ڇلي  رهيو  آهي. ايتري  ۾  خذمتگار  عورت  نئون  سنگترو  کڻي  منهنجي  ٽپائي  وٽ  آئي  ۽  منهنجي  لاءِ  اهو  سنگتڙو  آهستي  آهستي  ڪري  ائين  ڇلڻ  لڳي  جيئن  کل  ٽڪرا  ٽڪرا  نه  ٿئي.  هن  هڪ  پيس  ۾  کل  کي  لاهي  ان  کي  ٽپائيءَ  تي  رومال  وانگر  رکيو  ۽  مون  کي  سنگتڙي  جو  وات  مان  ٻاهر  ڪڍيل  ٻج  ۽  گودي  جو  ڦوڳ  ان  تي  رکڻ  لاءِ  اشارو  ڪيو.  مون  چوڌاري  پنهنجن  ساٿين  ڏي  نظر  ڪئي  ۽  مون  کي  سمجهه  ۾  اچي  ويو  ته  جنهن  وقت  آئون  سنگتڙي  تان  ٽڪرا  ٽڪرا  ڪري  کلون  لاهي  رهيو  هوس  ته  ٻيا  مڙئي  هڪ  پيس  ۾  کل  لاهي  رومال  يا  ٽري  جي  ڪم  لاءِ  رکي  رهيا  هئا.  کائي  اٿڻ  مهل  هر  ڪو  پنهنجي  رومال  جهڙي  کل  ٻجن  ۽ ڪيل  گودي  جي  چوڌاري  ويڙهي  ڪچري  جي  دٻي  ۾  اڇلائيندو  ويو.  پويان  نظر  ڪيم  ته  سڀني  جون  ٽپائيون  (ننڍڙا  ٽيبل)  اهڙا  صاف  هئا  جهڙا  اچڻ  مهل. آئون  دل  ۾  اهو  ئي  سوچڻ  لڳس  ته  اها  ڪيڏي  ته  معمولي  ڳالهه  آهي  پر  ان  قسم  جون  معمولي  ڳالهيون  اسان  ڌارين  کي  هنن  جپانين  کان  ڌار  ڪن  ٿيون.  هنن  وٽ  جيڪي  روز  مره  جي  زندگيءَ  ۾  ڳالهيون  درپيش  اچن  ٿيون.  انهن  کي  ڪرڻ  جو  هنن  وٽ  هڪ  خاص  مقرر  طريقو آهي.  جنهن  کي  هو وانگر  سر  انجام  ڏين  ٿا.  ڪنهن  به  قسم  جي  ڦير  ڦار  هنن  کي  منجهايو  رکي  يا  مقرر  روٽين  يا  روزمره  شين  کان  علاوه  ڪا  نئين  شئي  سامهون  اچڻ  تي  هو  يڪدم ٿيو  وڃن.  هو  فئڪٽري  ۾  اسيمبلي  ورڪ  ڪندڙ  ڇوڪرين  وانگر  پنهنجو  مقرر  ٿيل  ڪم  فرسٽ  ڪلاس  نموني  سان  ڪندا  رهن  ٿا.  بقول  اسانجي  هڪ  سنڌي  دوست  اقبال  ترڪ  جي  جيڪو  هتي  جيتوڻيڪ  ڪجهه  ڏينهن  لاءِ  آيو  هو  پر  ماڻهن  کي  پرکڻ  ۾  هوشيار  ۽  ڳالهائڻ  ۾  کرو  هجڻ  ڪري  جپانين  جي  ”شڪاتا“  واري  ڳالهه  نوٽ  ڪري  چيو ”يار  هنن  جپانين  ۽  چاڪين  جي  ڍڳن  ۾  ڪو  ٿورڙو  ئي  فرق  آهي.“ 
6,http://www.thekawish.com/Articles1/Altaf%20Shaikh/2005/2005/19%20Aug%2005.htm,جپان  ۾  دوکي  سان  آندل  عورتون جمع 19 آگسٽ 2005ع اوساڪا  ۾  اسان  جي  جهازي  آفيس  جي  مئنيجر  مون  کي  مئڊم  يوڪيڪو  نالي  هڪ  جپاني  عورت  سان  ملرايو  ۽  ٻڌايو  ته  هيءَ  نيڪ  عورت ڏتڙيل  عورتن  جي  مدد  ڪري  ٿي  ۽  هن  کي  ڪنهن  تامل  ۽  سنهالي  ڳالهائيندڙ  جي  ڳولا  آهي،  جيئن  ڏکڻ  هندوستان  ۽  سريلنڪا  جي  ڪن  مظلوم  ڇوڪرين  جو  بيان  مٿين  زبانن  مان  انگريزي  ۾  ترجمو  ڪري  سگهي.  مون  کيس  ٻڌايو  ته  آئون  ننڍي  کنڊ  جو  ضرور  آهيان،  پر  جنهن  اتراهين  حصي  سان  منهنجو  تعلق  آهي،  اتي  سنڌي،  اڙدو،  پنجابي  ٽائيپ  زبابون  ڳالهايون  وڃن  ٿيون.  يوڪيڪو  جپان  ۾  اچي  ڦاٿل  ۽  مجبور  ڇوڪرين  جي  مدد  ڪري  ٿي  ۽  اوساڪا  جي  ڀر  واري  شهر  ڪوبي  جي  ڪورٽن  ۾  ترجمو  ڪندڙ  آفيسرياڻي آهي.  هوءَ  دنيا  جي  مختلف  ملڪن  (خاص  ڪري  ايشيا  جي  ملڪن)  کان  ڌتاري  آندل  ۽  جنسي  عياشين  لاءِ  استعمال  ٿيندڙ  عورتن  کي  هتي  جي  دلالن  جي  چنبي  مان  بچائڻ  چاهي  ٿي. جپان  هونءَ  گهڻو  ئي  سٺو  آهي،  امن  امان  برقرار  رکڻ  لاءِ  نه  فقط  قاعدا  قانون  آهن،  پر  انهن  تي  سختي  سان  عمل  به  ٿئي  ٿو،  پر  هتي  ٻين  ڪمزورين  سان  گڏ  اها  پڻ  آهي  ته  هتي  ڌارين  ملڪن  جي  عورتن  کي  آڻڻ تي  بندش  جو  قانون  نه  آهي،  ان  ڪري  هتي  جي  ڪارخانن،  دڪانن  ۽  آفيسن  جا  ماڻهو  مختلف  ڪمن  لاءِ  دنيا  جي  ماڻهن  خاص  ڪري  ڇوڪرين  ۽  نوجوان  عورتن  کي  پنهنجي  ملڪ  ۾  آڻيندا  رهن  ٿا.  جپان  امير  ملڪ  آهي  ۽  ڪيترن  ئي  ملڪن  جون  عورتون  جپان  ۾  ڪو  آفيس  جو  ڪم  يا  ڪارخاني  جي  مزدوري  خوشيءَ  سان  قبول  ڪن  ٿيون،  پر  ڪارخانن  جي  مالڪن  سان  گڏ  ڪئين  اهڙا  ڪوڙا  دلال  به  آهن،  جيڪي  عزت  واري  نوڪري  جو  آسرو  ڏئي  پوءِ  هتي  پهچڻ  تي  انهن  عورتن  کان  غلط  ڪم  وٺن  ٿا.  اسان  جي  جهازي  آفيس  جي  مئنيجر  چواڻي  جپان  ۾  دوکي  ذريعي  هر  سال  هڪ  لک  کن  عورتون  اچن  ٿيون.  هيومن  رائيٽس  جي  رپورٽ  مطابق  ته  اهو  تعداد  ٻن  لکن  جي  لڳ  ڀڳ  چيو  وڃي  ٿو.  دلالن  کي  غلط  ڪمن  ۾  ڇوڪرين  کي  لڳائڻ  جي  سزا  تڏهن  ملي  سگهي  ٿي،  جڏهن  ڪا  ڇوڪري  ڪورٽ  ۾  ثابت  ڪري  ته  هن کي  بار  گرل،  مساج  گرل  يا طور  استعمال  ڪيو  ويو.  پر  هڪ  ڌارئي  ۽  غريب  ڇوڪري  کي  ڪٿي  ايتري  همت  ۽  پئسو  جو  ڪورٽن  تائين  فرياد  پهچائي. مئڊم  يوڪيڪو  ٻڌايو  ته  ڌارين  ملڪن  جي  ڇوڪرين  کي  ريهي  ريڀي  جپان  ۾  آڻڻ  ۽  انهن  کان  غلط  پورهيا  ڪرائڻ  ۾  وڏو  هٿ  هتي  جي  ”ياڪوزا“  وارن  جو  آهي،  جن  کي  ”جپاني  مافيا“  چئي  سگهجي  ٿو،  جنهن  جو  ملڪ  جي  ڪيترن  ئي  ڏوهن  ۾  توڙي  اليڪشن  کٽائڻ  ۽  هارائڻ  ۾  وڏو  حصو  آهي.  ملڪ  جا  هي  غنڊا  ياڪوزا  آمريڪا  جي  مافيا  وانگر  بيحد ۽  پئسي  وارا  آهن.  هنن  کان  پوليس  به  ڊڄي  ٿي  ۽  انهن  جي  خلاف  هڪ  ڌارئي  ملڪ  جي  غريب  ۽  لٽيل  عورت  ڇا  مقابلو  ڪري  سگهي  ٿي.  اهڙي  تناظر  ۾  مئڊم  يوڪيڪو  پوري  پوري  ڪوشش  ڪري  ٿي  ته  غريب  ۽  پرديسي  عورتن  جي  مدد  ڪئي  وڃي.  هن  پاڻ  جهڙين  ٻين  عورتن  کي  به  پاڻ  سان  ملايو  آهي،  جيڪي  هنن  ڏتڙيل  عورتن  جي  مالي  مدد  سان  گڏ  ڪورٽ  ۾  ڪيس  وڙهڻ  لاءِ  وڪيل  ڪن  ٿيون  ۽  ترجمي  جا  فرض  ادا  ڪن  ٿيون.  يوڪيڪو  پاڻ  سٺي  انگريزي  ڳالهائي  ٿي  ۽  هن  هڪ  ٻه  فلپنيون  ۽  ٿائي  ترجمو  ڪرڻ  وارا  پگهار  تي  پڻ  رکيا  آهن،  ڇو  جو  سڀ  کان  گهڻيون  ڇوڪريون  انهن  ملڪن  (فلپين  ۽ ٿائلينڊ)  جون  جپان  ۾  ڦاسن  ٿيون،  جو  اتي  غربت  سان  گڏ  عورتن  جي  آزادي  آهي،  ۽  هو  آسانيءَ  سان  جپاني  دلالن  جي  چنبي  ۾  ڦاسيو  پون.  هينئر  ويجهڙائيءَ  ۾  سري  لنڪا  ۽  مدراس  پاسي  جي  ڪجهه  ڇوڪرين  جا  ڪورٽ  ۾  ڪيس  هلي  رهيا  هئا،  جن  لاءِ  مئڊم  يوڪيڪو  کي  اهڙي  همراهه  جي  ڳولا  هئي،  جيڪو  هنن  ڇوڪرين  جي  سنهالي  ۽  تامل  زبان  جي  ڳالهه  گهٽ  ۾  گهٽ  انگريزي  ۾  ترجمو  ڪري  سگهي،  جنهن  کي  هوءَ  جپاني ۾  ترجمو  ڪري  جج  کي  ٻڌائي  سگهي.  هن  ٻڌايو  ته  مختلف  زبانن  جا  ترجما  ڪرائڻ  لاءِ  هن  کي  جهاز  ران  آفيس  مان  ماڻهو  مليو  وڃن،  جو  هتي  هر  ملڪ  جي  جهازي  ماڻهن  جو  اچڻ  ٿيندو  رهي  ٿو.  مئڊم  يوڪيڪو  اهو  پڻ  ٻڌايو  ته  جپان  ۾  غلط  ماڻهن  جي  چنبي  ۾  ڦاٿل  ايشيا  جي  مختلف  ملڪن  جي  ڏتڙيل  ڇوڪرين  جو  داد  فرياد  ٻڌڻ ۽  جوڳي  صلاح  ۽  مدد  ڪرڻ  لاءِ  هوءَ  0644-581 078 تي  هر  وقت  حاضر  رهي  ٿي. 
7,http://www.thekawish.com/Articles1/Altaf%20Shaikh/2005/2005/16%20Feb%2005.htm,"شاگردياڻين  جي  پڙهائيءَ جو احوال  اربع 16 فيبروري 2005ع ساچيڪو جنهن جي گهر کيس ۽  سندس  ٽن  ساهيڙين  کي  انگريزي  پڙهائڻ  لاءِ  آئون پهتو هوس،  تنهن  ٽي  ويءَ مٿان رکيل ڪجهه هوٽلن  جا  رنگين  ۽  تصويرن وارا مينيو کڻي اچي  اسان  اڳيان  رکيا.  جنهن  مان  لڳو ته هي نوابزاديون بلڪه انگريزياڻيون ٿيڻ جون شوقين محنت ڪري 
		گهر ۾ رڌڻ پچائڻ  بدران  هوٽلن  تان  ماني  گهرائي  کائڻ  جون 
		عادي آهن.  هونءَ به 
		جپاني  ماڻهو خاص ڪري ڇوڪريون هوٽلن  تي  کائڻ  جون شوقين  آهن  ۽  پنهنجي  سڄي  خرچي  ان  پويان ڀينگ ڪن. ميوڪيءَ مينيو مون ڏي وڌائي،  مون 
		کي ڪا لنچ  پسند  ڪرڻ  لاءِ  چيو.  مون 
		نٽائڻ  جي  ڪئي  ته  موتوڪو يڪدم پڇيو،  ته  ڇا  ان  پويان ڪو مذهبي سبب آهي؟  ”ڪجهه  مذهب  جي  ڪري  به،  ڪجهه  سامونڊي شين،  مڇي،  گانگٽ  کان  الرجڪ  هجڻ  ڪري  به.“  مون وراڻيو مانس.”اوهه!“  سڀني  تعجب  کاڌو.  ”  سمنڊ  تي  رهي  ڪري  مڇيون ۽  گانگٽ  نه  کائجن،  هڪ  افسوسناڪ ڳالهه آهي“،  نائوڪو چيو.  ”مون انهن شين  جي  ڪري  پاڻيءَ واري جهاز  تي  هوسٽس  ٿي  نوڪري شروع ڪئي،  پر  هتان  جي  بندر  گاهه  شمونو سيڪيءَ کان ڪوريا جي سامهون واري بندر گاهه پوسان تائين 
		هڪ ڏينهن جي سفر ۾ توبهه ڪري،  ٻئي  ڏينهن  باءِ  ايئر ڳوٺ موٽي  آيس“ موتوڪو چيو.  ”ڇو 
		ڀلا؟“  مون تعجب مان پڇيو.  ”ڏاڍي  سي  سڪنيس  ٿيم“  يعني  الٽين  ۽  اٻڙاڪن  اڌ  مئو 
		ڪري ڇڏيو.  ”اها  مون لاءِ  تعجب  جي  ڳالهه  آهي،  جو 
		هڪ جپانيءَ کي سي سڪنيس ٿئي.  توهان جي ملڪ جو ڪنارو ايڏو کاڌل آهي،  جو 
		چوڌاري سمنڊ توهان کي گهيريو بيٺو آهي. بهرحال اهڙي  شيءِ  آهي،  جو ڪنهن کي به ٿي سگهي ٿي“،  مون 
		چيو.  منهنجي  مانيءَ جو آخر  اهو فيصلو ٿيو ته هوٽل  طرفان  مقرر  قسم  جي  مانيءَ بدران منهنجي مرضيءَ تي فرينچ  فرائيز،  چانور،  سلاد  ۽  ڪارن  سوپ  جو 
		فون ذريعي آرڊر  ڏنائون.  اسان  کي  ڳالهيون ڪندي ڪلاڪ گذري ويو.  پڙهائيءَ جو ڪو نالو نشان  نه  هو.  آخر  مون 
		سوچيو ته پڙهڻ  جي  ڳالهه  آئون ئي ڪڍان.  جن  کي  پڙهڻو آهي،  اهي  ته  ڪڇن  ئي  ڪو 
		نه ٿيون.  پنهنجي  حساب  سان  آئون انگريزي  گرامر  ۽  ڪمپوزيشن  جون 
		مختلف مشقون ڪرائڻ لاءِ  هر  هڪ  لاءِ ڏهه  ٻارنهن  صفحن  جا  چار  سيٽ  فوٽو ڪاپي  ڪرائي  آيو 
		هوس،  جو مون ته سوچيو هو ته هي به ملائيشيا  ۽  سنگاپور جي چيني  شاگردن  وانگر پڙهائڻ  واري ٽيچر  کي  منٽ  به  سک  ڪرڻ  نه  ڏينديون.  سو موتوڪو کي چيم  ته  هو ڇا پڙهڻ  پسند  ڪنديون؟  هنن  وٽ  ڪو 
		ڪتاب آهي،  جو پڙهڻ  چاهينديون يا جيڪو ڪجهه مٽيريل  مون آندو 
		آهي،  اهو 
		پڙهنديون؟ ”بس  ماني  بعد  پڙهائي  شروع ٿا ڪريون.  اسين  دراصل  تقريرون لکي آيون آهيون جيڪي پڙهنديونسين.  هينئر  انگريزي  ڳالهائڻ  جي  پرئڪٽس  پيا  ڪريون.“  موتوڪو ٻڌايو ۽  دل  ۾  مون 
		چيو،  ان  جهڙو سولو ڪم ته آهي  ئي  ڪو 
		نه.  ان  ۾  مون 
		کي  نه گهر ۾ تياري ڪرڻ جي محنت ڪرڻي پوي ۽  نه  هتي  مغز  ماري!  پنهنجين  هنن شاگردياڻين  کي  ٻڌايم  ته  ڪرڪيٽ  جهڙيون شيون به اسان جي ملڪ ۾ انگريزن  جي  ئي  ڪري  مشهور ٿيون.  ان  ڪري  ئي  اسان  وٽ  اسڪولن توڙي ڪاليجن ۾ انگريزي  هلي  ٿي.”او!  هائو لڪي!“  هو 
		چوڻ لڳيون،  يعني  اسين  انگريزي  پڙهڻ  جي  ڌوڙ 
		پائي  انگريز  ٿي  وياسين،  هي  رهجي  ويون. ايتري  ۾  هوٽل  جو بئرو  مانيءَ جون پنج  رنگين  پيتيون کڻي آيو،  جيڪي ڪاغذ جي سائيز  جون 
		هيون.  گهر  جي  مالڪياڻيءَ اٿي کانئس ماني ۽  بل  ورتو ۽  پنهنجي  پرس  مان  نوٽن  جي  ٿڦي  ڪڍي،  ٻه  پنج  پنج  هزار  جا  نوٽ  ۽  چار  هڪ  هڪ  هزار  وارا نوٽ  بئري  جي  هٿ  تي  رکيا،  يعني اسان  سڀني  جي  لنچ  جو 
		خرچ  چوڏهن هزار  يين(يعني  ست  هزار  روپيا)  ساچيڪو ڏنو. اسان  سڀ  پٽ  تان  اٿي  ٽيبل  تي  پنهنجو پنهنجو دٻو کڻي کائڻ لڳاسين.  مون کي هنن 
		وٽ  آئي  ٻه  اڍائي  ڪلاڪ  ٿي  ويا 
		هئا.  موتوڪو کي آهستي  چيم  ته”مون کي چئين  بجي  موٽڻو آهي.“ ” “  هن  وراڻيو.  ”بس  مانيءَ جي ڪم لهڻ کان پوءِ  دير  نه  لڳندي“ ۽  واقعي پوءِ  دير  نه  ٿي.  هن  باقي  ساهيڙين  کي  ڊائننگ  ٽيبل  تان  اٿاري  پٽ  تي  ويهاريو ۽  تقريرون شروع ڪرڻ لاءِ  چيو.  مون سمجهيو ته ڪنهن ٽيبل  اڳيان  بيهي  ناگاساڪيءَ تي بم ڪرڻ يا جپان  ۾  سارس  کي  منهن  ڏيڻ  يا  اڃا  به  موقعي مان فائدو وٺي (جو ڪو به جپاني  مرد  موجود نه هو) عورتن جي حقن تي ڳالهائينديون،  ته  دنيا  جي  عورتن جي مقابلي ۾ اسين جپاني  زالون هر 
		وقت موچڙن  جي  منهن  ۾  رهون ٿيون.  سڄو ڏينهن گهر ۽  ٻارن  کي  ڏسون،  ان  بعد  مڙسن  جي  خدمت  ڪريون،  پر  ڪو 
		قدر ناهي.  پر  اهڙي  ڪنهن  ٻرندڙ  ٽاپڪ بدران  هنن  جا  لائيٽ  ٽاپڪ  هئا  ۽  بنا  ڏسڻ  جي  تقرير  ڪرڻ  بدران  پني  تي  لکي  آيون هيون. ساچيڪو ڪنهن بيمار ساهيڙيءَ کان طبيعت  پڇڻ  جو 
		احوال لکيو  هو.  سندس  اٺن  سٽن  جي  احوال ۾ ايتريون ته چڪون هيون،  جو 
		سمجهه ۾ نه آيو ته هن لکڻ ڇا چاهيو ٿي.  بهرحال  هن  جپانيءَ ۾ اسان کي ڪجهه ڪجهه سمجهايو.  ان  بعد  موتوڪو”سومو پهلوانن“ جي َملهه  تي  لکيل  صفحو کن پڙهيو.  هن  جو 
		لهجو توڙي لکڻي صحيح هئي،  بلڪه  مون 
		کي ته لڳو ته ڪنهن ڪتاب تان اکر به اکر ڪاپي  ڪري  لکي  آئي  هجي.  سومو پهلوانن تي مضمون پڙهي  بس  ڪيائين  ته  ساچيڪو جپانيءَ ۾ پڇي  ويٺس ته کيس ڪهڙو سومو پهلوان(ملهه) وڻي ٿو؟،  پوءِ  ته  بس  بحث  شروع ٿي ويو.  ڪا  چوي 
		ته فلاڻو ملهه وڻي ٿو ته ٻي  چوي ته ان 
		کان  ته فلاڻو سٺو آهي.  ”نه  اهو 
		مون کي پهرين  وڻندو هو،  شادي  کان  پوءِ  مون 
		انهن ٿلهن سومو پهلوانن بابت سوچڻ  ڇڏي  ڏنو 
		آهي“،  وغيره وغيره. ٽين  ڄڻي(  نائوڪو) جپاني  مندرن  تي  لکيل  ڪجهه  سٽون پڙهيون.  آخر  ۾  ميوڪو مسٽر  موري(سابق وزير  اعظم)  جي  عورتن بابت ڏنل رمارڪس تي لکيل پنهنجي  راءِ  پڙهي  ٻڌائي. ڪجهه ڏينهن اڳ عورتن جي هڪ فنڪشن  ۾  مسٽر  موريءَ چيو ته اهي جپاني  زالون جيڪي شادي  نٿيون ڪن يا شادي  بعد  ٻار  نٿيون ڄڻن،  انهن  کي (پيريءَ وارو) الائونس هرگز  نه  ملڻ  کپي،  جو هو مڙس جي خدمت ۽  ٻار  جي نيپاڄ  کان  ڀڄڻ  چاهين  ٿيون.  هو جوانيءَ جا ڏينهن عيش  ۾  گذارڻ  چاهين  ٿيون.  انهن  جي  پوڙهي ٿيڻ تي حڪومت کي هنن جو خاص خيال نه رکڻ کپي  يا  ٻي  صورت ۾ هنن کان وڌيڪ ٽيڪس  ورتو وڃي.  عورتن گوڙ ڪيو ته مسٽر  موري معافي وٺي،  پر  جوان جي پٽ  آخر  تائين  معافي  نه  ورتي.  ميوڪي پنهنجي  راءِ  پڙهي  رهي  هئي  ته  شڪر  آهي  جو 
		کيس ۽  سندس  ٻين  ساهيڙين  کي  ٻار  آهن،  انهن  ويچارين  جو ڇا  ٿيندو ،  جن  کي  ڪوشش  جي  باوجود ٻار  نٿو ٿئي،  وغيره وغيره.  دل  ۾  سوچيم  ته  آئون به گذريل ٽيهن  سالن  کان  جپان  ۽  جپانين  تي  نظر  رکندو اچان.  جپاني  مرد  پنهنجين  عورتن کي ڪڏهن به سک َپٽڻ  نه  ڏيندا.  نوڪر چاڪر  هو نه رکڻ ڏين.  گهر  جي  ڪم  ۾  زالن  جي  مدد  هو 
		نه ڪن.  ٻارن  کي  گهمائڻ  ڦيرائڻ  ته  پري،  ريفريجريٽر  مان  کير  جي  بوتل ڪڍي ٻار  جي  وات 
		تائين نه رکن.  چوندا”اهي ڪم رَنن  جا  آهن.“  جپان  ۾  گهر  جو هر پورهيو عورت ڪري ٿي.  مرد  جو ڪم رڳو زال  تي  رعب  رکڻ  آهي.  هي  صحيح  ناهي،  هو صحيح ناهي.  مطلب  ته  جپاني  عورت جو صبح کان رات تائين پورهئي ۾ ئي هليو وڃي ٿو.  مرد  کي  اهو به فڪر نهآهي  ته  گرمي  ۽  سخت  سيءَ ۾ گهر جا فرش  کرڙي  کرڙي  جُوڻس جي شڪل  ئي  ڦري  وئي آهي.  هن  کي  ڪهڙي  پرواهه،  پگهار  وڌڻ 
		تي ويندو بهتر کان بهتر محبوبا ڳوليندو.  تڏهن  ته  هي  نڀاڳيون وتن آمريڪن،  يورپي  ويندي ايشين  مرد  ڳولينديون،  جن  جي  گهٽ  خدمت  ڪرڻ  تي  به  هو 
		خوش  رهن  ٿا  ۽  جن  تي  سندن  به  ڪجهه  هلي  سگهي  ٿي. "
8,http://www.thekawish.com/Articles1/Altaf%20Shaikh/2005/2005/17%20Dec%2005.htm,انڊيا  وڃڻ  لاءِ  بس جو  ڀاڙو  ۽  ڪرنسي ڇنڇر 17 ڊسمبر 2005ع بس  ذريعي  انڊيا  وڃڻ  جي  شوقينن  لاءِ  ضروري  آهي  ته  هو  انڊيا  جي  ويزا  ملڻ  سان  يڪدم  لاهور  کان  دهلي  وڃڻ  واري  بس  ۾  سفر  ڪرڻ  جي  سيٽ  اڳواٽ ڪرائي  ٽڪيٽ  وٺڻ  ۽  واپسيءَ  جي  ٽڪيٽ  به  هتان  نه  ته  دهلي  پهچي  يڪدم  وٺي  ڇڏين،  ڇو  جو  لاهور  کان  دهلي  ڪا  هر  ڪلاڪ  بعد  بس  نٿي  رواني  ٿئي،  جو  هڪ  ڇُٽي  وڃي  ته  ٻيءَ  ۾  وڃجي.  ٿي  سگهي  ٿو  اڳتي  هلي  بسين  جو  تعداد  وڌي،  پر  في  الحال  اهي  هفتي  ۾  فقط  چار  ڏينهن  هلن  ٿيون  ۽  لاهور  توڙي  دهلي  صبح  جو  پوري  ڇهين  بجي  ڇڏين  ٿيون  ۽  شام  جو  نائين  بجي  يعني  15  ڪلاڪن  بعد  منزل  تي  اچيو  پڄائين،  جنهن  ۾  بارڊر  ٽپڻ  مهل  واگها  ۽  اٽاري  تي  ٻه  ٽي  ڪلاڪ  لڳيو  وڃن  ۽  رستي  تي  پڻ  انڊيا  جن  ٽن  شهرن  پپلي،  سرهند  ۽  جلندر  ضلعي  جي  شهر  ڪرتاپور  ۾  اڌ  اڌ  ڪلاڪ  کن  بس  بيهي  ٿي،  جتي  ٻن  هنڌن  تي  چانهه  بسڪيٽ  ۽  هڪ  هنڌ  تي  مسافرن  کي  لنچ  ڪرائي  وڃي  ٿي.  لاهور  کان  دهلي  800  کن  ڪلوميٽر  مفاصلو  آهي،  پر  گرانڊ  ٽرنڪ  روڊ  جنهن  تان  بس  هلي  ٿي  تمام  گهڻو  بزي  رهي  ٿو.  هونءَ  ته  سفر  ۾  اڃا  به  گهڻو  وقت  لڳي  وڃي،  پر  ايندي  ويندي،  بس  جي  اڳيان  پويان  پوليس  موبائيل  گاڏي  هلي  ٿي.  پاڪستان  جي  ٽيهن  ميلن  ۾  پاڪستان  جي  پوليس  ۽  انڊيا  پاسي  انڊيا  جي  پوليس،  جيڪا  مسافرن  کي  تحفظ  مهيا  ڪرڻ  لاءِ  آهي  ۽  سڄي  واٽ  سائرن  وڄائيندي  ماڻهن  ۽  گاڏين  کي  رستي  تان  پاسو  ڪرائيندي  هلي  ٿي،  جيئن  اسان  جي  بس  بنا  بيهڻ  جي  فل  اسپيڊ  سان  هلندي  رهي.  بس  جيتوڻيڪ  پوري  ڇهين  بجي  هلي  ٿي،  پر  مسافرن  کي  ٻه  ڪلاڪ  اڳ  يعني  صبح  جو  چئين  بجي  گهرايو  وڃي  ٿو،  جيئن  پنهنجو  سامان  جمع  ڪرائي  رسيد  وٺن  ۽  ٽڪيٽ  ڏيکاري  بس  ۾  ويهڻ  لاءِ  سيٽ  نمبر  ۽  بورڊنگ  ڪارڊ  وٺن،  جيئن  هوائي  اڏي  تي  ٿئي  ٿو.  بسون  ڪافي  وڏيون  ۽  آرامده  آهن.  ايئر  ڪنڊيشنڊ  هجڻ  کان  علاوه  انهن  ۾  ٽي  وي  جو  بندوبست  آهي،  جيئن  مسافر  فلمون  ڏسندا  هلن. اسان  ڪراچيءَ  کان  شاليمار  ٽرين  ۾  صبح  جو  ساڍي  ڇهين  نڪتاسين،  جنهن  رات  جو  هڪ  بجي  ڌاري  لاهور  ڇڏيو.  رستي  تان  حيدرآباد،  نوابشاهه  ۽  روهڙيءَ  مان  نولراءِ  اوڏ  جا  ڀائر  ڀيڻون  ۽  انهن  جا  ٻار  چڙهندا  رهيا.  لاهور  ۾  ريلوي  اسٽيشن  ڀرسان  نول  هڪ  هوٽل  ۾  ڪمرا  بڪ  ڪرائي  ڇڏيا  هئا،  جتي  رات  جا  ٽي  چار  ڪلاڪ  آرام  ڪري  پوءِ  چئين  بجي  دهلي  ڏي  روانو  ٿيندڙ  بس  لاءِ  بس  اسٽاپ  تي  پهتاسين.  شاليمار  گاڏي  جي  ڪراچي  کان  لاهور،  لوور  اي  سي  جي  ٽڪيٽ  1260 روپيا  آهي  ۽  لاهور  کان  دهلي  تائين  بس  جي  ٽڪيٽ  1500  روپيه  آهي،  جنهن  ۾  واگها  بارڊر  تي  نيرن  ۽  رستي  تي  ٻن  هنڌن  تي  چانهه  ۽  هڪ  هنڌ  تي  لنچ  شامل  آهي.  يعني  ڪراچي  کان  دهليءَ  تائين  ۽  واپس  ڪراچي  پهچڻ جو  ڀاڙو  ساڍا  پنج  هزار  روپيا  ٿو  ٿئي  ۽  کوکرو  پار  وارو  رستو  شروع  ٿي  وڃي  ته  حيدرآباد  کان  بمبئي  يا  حيدرآباد  کان  احمد  آباد،  بڙودا  يا  اجمير  جا  ڀاڙا  اڃا  به  گهٽ  ٿيندا.  انڊيا  جي  شهرن  ۾  رهائش  جو  به  ايڏو  وڏو  مسئلو  ناهي.  انڊيا  جي  ننڍي  وڏي  شهر  ۾  ڪيتريون  ئي  هوٽلون  آهن،  6  ست  هزار  روپئي  وارين  فائيو  اسٽار  هوٽلن  کان  وٺي  گهٽين  ۾  بنا  ايئرڪنڊيشن  جي  ٻه  سئو  روپين  واريون  پڻ  آهن.  ماني  ٽڪيءَ  جو  به  اهڙو  مسئلو  ناهي،  جهڙو  يورپ،  آمريڪا  يا  ويندي  فار  ايسٽ  جي  ملڪن  ۾  ٿئي  ٿو.  انڊيا  ۾  جتي  ڪٿي  بهترين  رڌل  چانور،  اڦڙاٽا،  مانيون،  دال  ڀاڄي  کان  پڪوڙن  تائين  ملي  ٿو.  اڃا  به  پاڪستان  جي  شهرن  ۾  مانيءَ  جي  ايڏي  ورائٽي  يا  سستائي  نه  آهي،  جيتري  انڊيا  ۾  آهي.  پندرهن  ويهن  روپين  ۾  ڀاڄي  يا  دال  سان  چانورن  جي  پليٽ  مليو  وڃي،  يا  ڏهن  روپين  ۾  ”آلو  پراٺا“  دال  ۽  چٽڻي  سان  گڏ  اهي  سڀ  اگهه  گاڏي  تي  ماني  رکي  وڪڻڻ  وارن  جا  آهن،  جن  کان  لنچ  ٽائيم  تي  آفيسن  ۾  ڪم  ڪندڙ  ڪلارڪ،  آفيسر  توڙي  ڪاليجن  ۾  پڙهندڙ  ڇوڪريون  ۽  ڌارين  ملڪن  جا  ٽوئرسٽ  وٺي  کائين  ٿا.  هونءَ  به  دال،  چانور،  پٽاٽا،  ماني  کائڻ  ۾  ايترو  رسڪ  ناهي،  جيترو  گوشت  يا  مڇيءَ  کائڻ  ۾  آهي.  پوءِ  چاهي  اهي  شيون  ڪو  فائيو  اسٽار  هوٽل  ۾  کائي،  جو  گوشت  ۽  مڇيءَ  جهڙيون  شيون  پاروٿيون  به  ٿي  سگهن  ٿيون  ۽  صحت  خراب  ڪري  سگهن  ٿيون.  هونءَ  به  ٽوئرسٽ  جي  حق  ۾  اهو  بهتر  آهي  ته  ڌارئين  ملڪ  ۾  ڀاڄي  ۽  دال جهڙيون  شيون  کائي  گذارو  ڪري.  اها  ٻي  ڳالهه  آهي  ته  جپان  ۽  يورپ  جي  ملڪن  ۾،  خاص  ڪري  سئيڊن  ناروي  پاسي  دال  ۽  ڀاڄي  خاص  ڪري  واڱڻ  ۽  گوبي  ته  گوشت  کان  به  مهانگي  آهي،  پر  انهن  ملڪن  جو  پاڻي  صحيح  آهي.  باقي  هتي  انڊيا  جي  ننڍڙي  توڙي  وڏي  شهر  ۾  پاڻي  صاف  ناهي.  بلڪه  آئون  ته  اهو  چوندس  ته  پاڪستان  کان  به  خراب  آهي.  پيئڻ  لاءِ  منرل  واٽر  وٺجي  يا  ڪنهن  خالي  بوتل  ۾  هوٽل  مان  صاف  ۽  فلٽر  پاڻي  کڻي  پوءِ  گهمڻ  لاءِ  نڪرجي.  انڊيا  ايندي  يا  ڪنهن  به  ڌارئين  ملڪ  ۾  ويندي  وقت  اهي  دوائون  پاڻ  سان  گهران  کڻي  نڪرجن،  جيڪي  ضروري  آهن،  جيئن  ته  بلڊ  پريشر،  ڊائبٽيز  ۽  دل  جي  بيمار  وغيره  جون.  ان  کان  علاوه  عام  بيمارين  جهڙوڪ  بخار،  مٿي  جو  سور،  دستن  وغيره  جون  گوريون  به  کڻجن.  بهرحال  انڊيا  جهڙي  ملڪ  ۾  ٻين  دوائن  سان  گڏ  مڇرن  کي  ڀڄائڻ  جي  بندوبست  لاءِ  مئٽ  يا ضرور  کڻجي،  جنهن  جي  گرم  ٿيڻ  يا  ٻرڻ  سان  مڇر  ڀڄيو  وڃن  ۽  ماسپيل  جهڙي  دوا  پڻ  کڻجي،  جيڪا  جسم  کي  مکڻ  سان  مڇر  پري  ڀڄن  ٿا.  مڇر  ته  اسان  جي  ملڪ  ۾  به  آهن  ته  ملائيشيا،  سنگاپور  ۽  ويندي  جپان  ۾  به،  پر  جيترا  مڇر  انڊيا  ۾  نظر  اچن  ٿا،  اوترا  شايد  ئي  ٻئي  هنڌ  هجن.  مليريا  ڪري  انڊيا  ۾  موت  جو  تعداد  به  تمام  گهڻو  آهي.بسين  ۾  هر  مسافر  کي  فقط  ويهه  ڪلو  سامان  کڻڻ  جي  اجازت  آهي،  جنهن  ۾  هٿ  جو  ٿيلهو  به  اچي  وڃي  ٿو.  ويهه  ڪلو  کان  مٿي  هر  ڪلو  وزن  لاءِ  سٺ  روپيا  وڌيڪ  ڀاڙو  ڏيڻو  پوي  ٿو. انڊيا  ۾  خرچ  ڪرڻ  لاءِ  انڊين  ڪرنسي  (روپيه)  توهان  ڪراچي،  حيدرآباد  يا  لاهور  مان  به  وٺي  سگهو  ٿا  ته  پاڪستان  ۽  انڊيا  جي  بارڊر  وارن  شهرن  مان  به،  جتي  اميگريشن  ۽  ڪسٽم  چيڪ  لاءِ  ترسڻو  پوي  ٿو.  انڊيا  پهچي  بئنڪن  ۽  ڪرنسي  مٽائڻ  وارن  دڪانن کان  به  بدلائي  سگهو  ٿا.  بهتر  اهو  آهي  ته  ڪجهه  پئسا  گهران  ئي  بدلائي  نڪرو  يا  پنهنجي  ملڪ  جي  ڪنهن  شهر  مان  ئي،  جيئن  بارڊر  وارن  شهرن  ۾  پئسا  مٽي  ڏيڻ  وارو  نه  هجي  ته  توهان  وٽ  اڳواٽ  ڪجهه  ته  پئسا  هجن،  جيڪي  رستي  تي  يا  دهليءَ  پهچڻ  سان  خرچ  ڪري  سگهو.  ڪنهن  به  ملڪ  جا  پئسا  خريد  ڪرڻ  وقت  خبرداري  سان  وٺڻ  کپن  يا  ڪنهن  اهڙي  دوست  يا  مائٽ  جي  معرفت  وٺجن،  جيڪو  نوٽ  پرکڻ  جو  ڄاڻو  هجي.  نوٽ  پڻ  اهڙي  دڪان  تان  خريد  ڪرڻ  کپن،  جيڪو  ناليرو  هجي.  بولٽن  مارڪيٽ  جهڙن  هنڌن  تي  ڪيترائي  هلندڙ  چلندڙ  مني  چئنجر  نظر  اچن  ٿا  ۽  ٿي  سگهي  ٿو  هو  توهان  کي  مٽا  سٽا  جو  اگهه  به  سٺو  ٻڌائين،  پر  هڪ  نوٽ  به  جعلي  ڏيڻ  سان  اهو  فائدو  ته  ويو  ماڳهين  توهان  لاءِ  پرديس  ۾  مصيبت  ٿي  پوندي،  جو  جعلي  نوٽ  هلائڻ  وڏو  ڏوهه  آهي.  انڊيا  لاءِ  پئسو  مٽائڻ  لاءِ  ته  وڌيڪ  خبردار  رهڻ  کپي،  جو  ٻنهي  ملڪن  ۾  ڪجهه  اهڙا  غلط  عناصر  آهن،  جيڪي  نٿا  چاهين  ته  پاڪستان  ۽  هندستان  جي  وچ  ۾  دوستي  رهي  ۽  هڪ  ٻئي  جي  ملڪ  جي  ايڪانامي  خراب  ڪرڻ  لاءِ  اهڙيون  به  انڊر  گرائونڊ  ڏوهارين  جون  گينگس  آهن،  جيڪي  نقلي  نوٽ  ڇپي  هڪ  ٻئي  جي  ملڪ  ۾  هلائڻ  چاهين  ٿيون. هونءَ  بهتر  ته  اهو  آهي  ته  پنهنجي  ملڪ  مان  ڪجهه  انڊين  روپيا  باقي  آمريڪي  ڊالر  مٽائي  کڻجن،  جو  آمريڪن  ڊالر  دنيا  ۾  جتي  ڪٿي  سولائيءَ  سان  ۽  سٺي  اگهه  تي  مٽجيو  ملن  ٿا.  هونءَ  به  انڊيا  جي  قانون  مطابق  انڊيا  جي  سر  زمين  تي  قدم  رکڻ  وقت  توهان  وٽ  آمريڪي  ڊالر  ڀلي  کڻي  ڪيترا  به  هجن،  پر  انڊيا  جا  روپيا  ٽن  هزارن  کان  مٿي  نه  هجڻ  کپن.  لڳي  ٿو  ته  نقلي  نوٽن  جي  ايڏي  پٽ  آهي،  جو  ٻنهي  ملڪن  جي  بارڊر  وارن  شهرن  ۾  مسافرن  جي  چتاءَ  لاءِ  پوسٽر  لڳل  آهن  ته  ڪوڙا  نوٽ  هلائڻ  سخت  ڏوهه  آهي  ۽  اميگريشن  ۽  ڪسٽم  وارين  عمارتن  جي  ٽئاليٽ  ۾  پيتيون  رکيل  آهن  ته،  ”سزا  کان  بچڻ  لاءِ  بهتر  آهي  ته  ڪوڙا  نوٽ  هن  پيتيءَ  ۾  اڇلائي  وڃو“ 
9,http://www.thekawish.com/Articles1/Altaf%20Shaikh/2005/2005/15%20Oct%2005.htm,ٻار  جو  نالو  رکڻ  لاءِ  به  سرڪار  جي  اجازت  گهرجي ڇنڇر 15 آڪٽوبر 2005ع اسان  جي  ملڪ  ۾  ٻارن  جا  مختلف  نالا  رکڻ  تي  ڪا  جهل  پل  يا  پابندي  ناهي.  وڻي  ته  ڪو  پنهنجي  ٻار  جو  نالو  گل  احمد  رکي  يا  تاج  محمد،  انب،  ليمون،  ڏاڙهون  رکي  يا  اڪ،  ٽوهه،  چڀڙ.  اهڙي  طرح  ٻين  به  ڪيترن  ملڪن  ۾  ماڻهو  آزاد  آهن  ته  جنهن  کي  جيڪو  نالو  وڻي  اهو  رکي.  اهڙي  طرح  ذات  به  جيڪا  جنهن  کي  وڻي  رکي  سگهي  ٿو.  ڀلي  ابن  ڏاڏن  کان  هلندڙ  رکائي  يا  انهن  جي  ڪنهن  برانچ  سان  پاڻ  سڏرائي.  ڪيترا  پنهنجي  پيءُ  ڏاڏي  جي  ذات  بدران  پنهنجي  لاءِ  نئين  ذات  ايجاد  ڪن  ٿا  ۽  پنهنجي  ڏاڏي  يا  پڙ  ڏاڏي  جي  نالي  زاهد،  يونس،  يوسف  يا  دائود  تان  پنهنجي  سڃاڻپ  زاهداڻي،  يونساڻي،  يوسفاڻي  يا  دائودي  واري  ذات  سان  لاڳاپين  ٿا.  پر  ڪيترا  ملڪ  آهن  جتي  نالي  يا  ذات  جي  معاملي  ۾  اتي  جي  حڪومت  دخل  اندازي  ڪري  ٿي  ۽  وقت  به  وقت  اتي  جي  ماڻهن  کي  اطلاع  ڪندي  رهي  ٿي  ته  ڪهڙين  شين  وارا  نالا  يا  ذاتيون  ختم  ڪيون  وڃن،  جو  اهي  شيون  سٺيون  نه  آهن.  جپان  به  انهن  ملڪن  مان  هڪ  آهي.  جپان  جي  وزارت  انصاف وٽ  قانوني  اٿارٽي  آهي  ته  ٻارن  تي  رکڻ  لاءِ  ڪهڙا  نالا  رد  ڪري  ۽  ڪهڙا  قائم  رکي.  ان  سلسلي  ۾  وقت  بوقت  اخبارن  ذريعي  مائٽن  کي  آگاهه  ڪيو  پيو  ويندو  آهي.  جيئن  هو  پنهنجي  نئين  ڄاول  ٻار  جو  نالو  ملڪ  جي  قاعدي  قانون  مطابق  صحيح  رکن. جپاني  نالا  گهڻو  ڪري  ڪانجي  (شڪلين  واري  جپاني  زبان)  ۾  لکيا  وڃن  ٿا،  پر  ڪجهه  نالا  آوازن  وارا،  جپاني  زبان  هرا  گانا  ۽  ڪاٽا  ڪانا  ۾  به  لکيا  وڃن  ٿا.  ڪانجيءَ  ۾  اهو  مسئلو  آهي  ته  هڪ  ئي  نالي  جون  ڪيتريون  ئي  شڪليون  آهن،  جنهن  مان  معنيٰ  مطابق  صحيح  شڪل  چونڊڻي  پوي  ٿي.  مثال  طور  اسان  ”وار“  لکون  ٿا  ته  مٿي  جو  وار  به  اهو  ٿيو  ته  حملي  ۾  وار  ڪرڻ  به  اهو  ٿيو  ته  ٻيهر  پڳ  کي  ورائي  وار  ڏيڻ  به  ٿيو.  پر  جپاني  ۽  چيني  زبان  ۾  هر  هڪ  لفظ  جي  مختلف  شڪل  ٿيندي،  جيتوڻيڪ  اچار  کڻي  ساڳيو  هجي،  جيئن  هتي  سڀني  لاءِ  اچار  ته  ساڳيو  آهي.  سو  جپانيءَ  ۾  ڪي  ڪي  نالا  اهڙا  آهن  جون  جون  سٺ  سٺ  ستر  ستر  ڪانجيون  يعني  شڪليون  آهن.  ڪنهن  ڇوڪريءَ  جو  نالو  ڪيڪو  آهي  ته  ڪو  معنيٰ  ٻار،  پر  پهرين  حرف  ”ڪي“  جون  پنجاهه  کن  معنائون  آهن.  ان  ڪري  صحيح  معنيٰ  ڪهڙي  ٿيندي  يعني  هن  ڇوڪريءَ  پنهنجو  نالو  ڪهڙي  ڳالهه  تان  رکيو  آهي،  ان  لاءِ  ان  جي  نالي  جي  لکڻي  (شڪل)  ڏسي  اندازو  لڳائي  سگهبو.  جيئن  ڪو  چوي  ته  هن  جو  نالو  لال  آهي  ته  اهو  لفظ  سنڌي  يا  اردو  ۾  لکيل  ڏسي  اندازو  لڳائي  سگهبو  ته  آيا  هن  جو  نالو  ڳاڙهو  (لال)  آهي  يا  هيرو  جواهر  (لعل). جپاني  ڇوڪرن  توڙي  ڇوڪرين  جا  نالا  توڻي  ذاتيون  سمنڊ،  جبلن،  دريائن،  وڻن،  ٻوٽن  ۽  انساني  صفتن  ۽  وصفن  جهڙوڪ  خوشي،  سونهن،  همت،  بردباري،  ڪاميابي،  ڏاهپ  جهڙن  لفظن  سان  جڙن  ٿا.  ڇوڪرين  جي  نالي  پويان  گهڻو  ڪري  ”ڊاءِ“  معنيٰ  وڏي،  ”تا“  معنيٰ  عظيم،  مي  معنيٰ  سونهن  ۽ معنيٰ  هلڪي  هلڪي. جيئن  هلڪي  هير،  هلڪو  چشمو  وغيره  لفظ  اچن  ٿا.  ڇوڪرن  جي  نالن  پويان  هيڪو،  ڪازو،  تومو،  يا،  ماسَي،  متسو  جهڙا  لفظ  اچن  ٿا.  جيئن  ته  ڇوڪرن  جا  نالا  ٿين (سرءُ  جي  موسم)، (پهريون  پوٽو)، (پهريون  پٽ)، (پاڪ  پوتر)، (قانون  جي  پابندي  ڪندڙ)، (بانس  جو  ڏنڊو)، (ڏاهو  پٽ)، (برف)، (اٺون  پٽ)، (بنا  نالي  وارو)  وغيره.  جپان  ۾  ڇوڪرين  جا  نالا  هن  ريت  ٿين (سخياڻي)، (رات  واري  برسات)، (اک)، (ڇري)، (ڦوهارو)، (وڻ  جو  ٿڙ)، (گهنڊڻي)، جهرڪي، (بجلي)  وغيره.  هتي  جي  تيز  رفتار  گاڏيءَ  جو  نالو  به  هڪاري  آهي.  ڇوڪرين  جا  ڪي  نالا  انگريزي  نالن  تان  به  کنيل  آهن.  جيئن  ته انگريزي  نالي  ائلس  تان  کنيل  آهي. اهڙي  طرح  جپانين  جون  ذاتيون  آهن،  جيڪي  پڻ  درياهن،  جبلن،  شهرن،  وڻن،  گلن  ۽  جانورن،  پکين  جي  نالن  تان  کنيل  آهن.  جپانين  جون  ذاتيون  شهرن  تان  آهن  (جيئن  اسان  وٽ  بخاري،  شيرازي،  دهلوي،  ٺٽوي  وغيره)  پر  اهي  سڀ  پنهنجي  ملڪ  جپان  جي  شهرن،  ڳوٺن  ۽  واهڻن  جي  نالن  سان  آهن.  جپاني  سڄي  دنيا  ۾  فقط  پاڻ  کي  اتم  اتاهون  ٿا  سمجهن،  باقي  دنيا  جي  ماڻهن  کي  سخت  احمق  ترين  ۽  جاهل.  سو  هتي  جپان  ۾  ايران،  عراق  يا  عرب  شهر  جو  سڏائڻ  ته  وڏي  خواري  آهي  پر  ڪئين  سالن  کان  هتي  رهندڙ  چيني  ۽  ڪورين  جيڪي  سندن  سوٽ  ماسات  ٿيا،  پاڻ  کي  پنهنجن  ملڪن  جو  سڏائڻ  کان  لڪ  پيا  ڪندا،  ڇو  جو  جپاني  پنهنجو  پاڻ  کي  جهڙوڪر  سيد،  پير  ٿا  سمجهن،  جن  اڳيان  چيني  ۽  ڪورين  به  باگڙين  ڀيل  آهن.  هڪ  خيال  کان  سٺي  ڳالهه  به  آهي. ڪيترن  جپانين  جون  ذاتيون  سندن  ڪرت  ۽  ڪمن  پويان  به  آهن،  پر  هر  صورت  ۾  نئين  ڄاول  ٻار  جو  نالو  سوچي  سجهي  رکيو  وڃي  ٿو  ته  ان  نالي  رکڻ  تي  حڪومت  طرفان  بندش  ته  نه  آهي.  ڄمڻ  واري  ڏينهن  مطابق  ڀاڳ  وارو  آهي  يا  نه  ۽  نالو  ذات  سان  ٺهڪي  اچي  ٿو  يا  نه.  ائين  نه  ته  ذات  جو  زرداري  هجي  يعني  سون  پئسي  وارو  ۽  نالو  وري  مسڪين  رکيو  وڃي.  بهرحال  جپان  جي  وزارت  انصاف  جي  فيصلي  مطابق  ڪجهه  نالا  رکڻ  کان  منع  ڪئي  وئي  آهي  ته  ڪجهه  نالا  وڌايا  ويا  آهن،  يعني  انهن  نالن  رکڻ  جي  پهرين  اجازت  نه  هئي  پر  هاڻ  حڪومت  طرفان  موڪل  ڏني  وئي  آهي  ۽  نئين  ڄاول  ٻار  جو  اهو  نالو  رکڻ  سان  ”ڄم  جو  سرٽيفڪيٽ“  ٺهڻ  ۾  ڪنهن  کي  اعتراض  نه  ٿيندو.  حڪومت  طرفان  نالن  جي  وڌاءَ  ۽  ڪٽاءَ  تي  اخبارن  ۾  پڙهندڙن  جا  اڄ  ڪلهه  دلچسپ  خط  ايندا  رهن  ٿا  ۽  ڇو  ڀلا  جپاني  ڇوڪريون  ان  محنتياڻي  جيت  ”ماڪوڙي“  جو  نالو  هاڻ  پاڻ  ته  نه  رکن  ۽  ماکيءَ  جي  مک  جيڪا  ڏنگي  ٿي،  ان  جو  نالو  لسٽ  مان  خارج  ڪرڻ  بدران  رهڻ  ڏنو  ويو  آهي. 
10,http://www.thekawish.com/Articles1/Altaf%20Shaikh/2005/2005/13%20Nov%2005.htm,"ماتا  هري  ۽  گيشائن  بابت  شاعري آچر 13 نومبر 2005ع گذريل  هڪ  ڪالم  ۾  ڪهارو  نالي  هڪ  جپاني  گيشا  جو  احوال  لکندي،  ماتا  هري  نالي  عورت  جو  حوالو  ڏنو  اٿم،  ته  ٻيءَ  وڏي  لڙائيءَ  ۾  جپان  جي  ملٽري  حڪومت  پنهنجي  ملڪ  جي  هڪ  گيشا  ڪهارو  کي  هن  لڙائيءَ  جي  ماتا  هري  بنائڻ  ٿي  چاهيو.  هتي  پڙهندڙن  جي  دلچسپيءَ  لاءِ  ڪجهه  احوال  ماتا  هريءَ  جو  لکڻ  ٿو  چاهيان. ماتا  هري  1876ع  ۾  مارگريٿا  نالي  هالينڊ  جي  شهر  ليووارڊن  ۾  آدم  زيلي  جي  گهر  ۾  ڄائي.  مارگريٿا  جو  پيءُ  ٽوپلن  جو  واپاري  هو.  هي  اهو  زمانو  هو،  جڏهن  يورپ  ۾  هر  هڪ  ماڻهو  ٻاهر  نڪرڻ  مهل  ٽوپلو  پائي  نڪرندو  هو.  آدم  زيليءَ  جو  وڏو  واپار  هو،  جيڪو  پوءِ  اڳتي  هلي  نقصان  ۾  هليو  ويو.  هو  پنهنجي  زال  ۽  ٻارن  کي  ڇڏي  ٻئي  ڏيهه  هليو  ويو.  سندس  زال  صدمي  ۾  مري  وئي  ۽  مارگريٿا  (ماتا  هري)  پيٽ  گذر  لاءِ  هڪ  اسڪول  ۾  ماسترياڻي  ٿي  رهي،  جتي  جي  هيڊ  ماستر  سان  ويجهڙي  ٿيڻ  سبب  کيس  نوڪريءَ  مان  ڪڍيو  ويو.  ان  بعد  ارڙهن  ورهين  جي  ڄمار  ۾  هڪ  ڊچ  نيول  آفيسر  سان  شادي  ڪيائين،  جيڪو  هن  کان  ويهه  سال  کن  وڏو  هو.  شاديءَ  بعد  هو  لڏي  انڊونيشيا  آيا،  جتي  ڊچ(هالينڊ  وارن)  جي  حڪومت  هئي.  (جيئن  ملايا،  انڊيا،  سري  لنڪا  وغيره  تي  انگريزن  جي  حڪومت  هئي. مار  گريٿا  جي  ماءُ  به  انڊونيشيا  جي  مشهور  ٻيٽ  جاوا  جي  رهاڪو  هئي.  مارگريٿا  وارا  انڊونيشيا  ۾  ڏهاڪو  کن  سال  رهيا.  ان  دوران  کين  ٻه  ٻار  ٿيا،  پر  پوءِ  طلاق  وٺي  مارگريٿا  پئرس  هلي  آئي.  پئرس  ۾  پنهنجي  پراڻي  نالي  ۽  شخصيت  بدران  هڪ  نئين  نالي”ماتا  هريءَ“  سان  هوءَ  پنهنجو  پاڻ  کي  جاواني  شهزادي  سڏائڻ  لڳي.  هن  فرانس  جي ۾  بي  لباس۽  اشتعال  انگيز  ناچ جي  شروعات  ڪئي.  ماتا  هري  اصل  ۾  ملئي  زبان  جو  لفظ  آهي،  جنهن  جي  معنيٰ  آهي”ڏينهن  جي  اک“  ٻيءَ  معنيٰ  ۾”سج“ انهن  ڏينهن  ۾  پهرين  وڏي لڙائي  شروع  ٿي.  ان  لڙائيءَ  دوران  ماتا  هري  جو  هڪ  پنجويهن  ورهين  جو  روسي  پائلٽ  سان  افيئر  ٿيو،  جنهن  هڪ  فرينچ  پائلٽ  سان  گڏجي  جهاز  هلايو  ٿي.  هنن  جي  معرفت  ماتا  هري  کي  جرمنن  جي  جاسوسي  ڪرڻ  لاءِ  وڏي  رقم  جي  آڇ  ڪئي  وئي  ۽  سندس  ڳجهو  نالو رکيو  ويو. ماتا  هري  جاسوسيءَ  لاءِ  اسپين  ۽  انگلينڊ  مان  ڦري  جرمنيءَ  پهتي،  پر  جرمنن  جي  جاسوسي  ڪرڻ  ته  پنهنجيءَ  جاءِ  تي  ماڳهين  هڪ  جرمن  فوجيءَ  سان  عشق  ۾  ڦاسي  پئي  ۽  فرانس  جا  راز،  ويندي  پنهنجو  ڳجهو  نالو به  ظاهر  ڪري  ويٺي.  4 
		جنوري  1917ع  تي  فرانس  موٽڻ  تي  ماتا  هريءَ  کي  گرفتار  ڪيو  ويو.  مٿس  ڪيس  هليو  ۽  ڏوهه  ثابت  ٿيڻ  تي  کيس 15  آڪٽوبر  1917ع  تي  فرينچ  فائرنگ  اسڪواڊ  اڳيان  بيهاري  بندوق  جا  منهن  کوليا  ويا.  چون  ٿا  ته  کيس  فائرنگ  اسڪواڊ  اڳيان  بيهارڻ  مهل  هن  پنهنجي  اکين  تي  پٽي  ٻڌرائڻ  کان  منع  ڪئي  ۽  اسڪواڊ  جي  ٻارهن  ماڻهن  هن  مٿان  گوليون  هلائيون.  ان  کان  اڳ  هن  هٿ  جي  اشاري  سان  کين  اڏامندڙ  چمي  ڏني.  ماتا  هري  دنيا  جي  تمام  مشهور  ڊبل  ايجنٽ  جاسوس (جيتوڻيڪ  جاسوسيءَ  ۾  ڪا  اهڙي  هوشيار  ثابت  نه  ٿي)  پنهنجي  سونهن،  ڪيترن  ئي  وڏن  ۽  اهم  ماڻهن  سان  هڪ  ئي  وقت  عشق  جا  چڪر  ۽  ڄاڻ  سڃاڻ  هجڻ  سبب  اڄ  تائين  دنيا  جي  اهم  جاسوس  عورت  مڃي  وڃي  ٿي.  سندس  زندگيءَ  تي  ڪيترين  ئي  ٻولين  ۾  فلمون  ٺهيون  ۽  دنيا  جي  مشهور  ترين  فلمي  اداڪارائن  سندس  رول  جي  اداڪاري  ڪئي. گيشائن  بابت  ڪجهه  جپاني  شاعري جپاني  شاعريءَ  ۾  گيشائن  تي  ڪيترائي  شعر  آهن،  جيڪي  هنن  جي  عاشقن  لکيا  آهن،  عام  ماڻهن  لکيا  آهن  ۽  ڪيترا  ته  گيشائن  پاڻ  به  لکيا  آهن.  آئون  شاعر  آهيان  ۽  نه  وري  ڪا  رديف  قافئي  جي  ڄاڻ  رکان  ٿو،  تنهنڪري  هتي  انهن  شعرن  جو  هوبهو  نثري  ترجمو  ڪيان  ٿو،  جنهن  ڪري  انهن  جپاني  شعرن  جي  اها  اصليت  واري  سونهن  نه  رهي  آهي.  پر  ان  هوندي  به  پڙهندڙ  منجهانئن  ڪجهه  نه  ڪجهه  جپاني  شاعري  ۽  شاعريءَ  جي  احساسن  ۽  جذبن  جو  اندازو لڳائي  سگهندا. تون  ۽  مان ٻئي  رهون  ٿا  آني  اندر آئون،  آئون  آهيان  ان  جي  اڇ توکي  مون  پنهنجي  جسم  سان  ڍڪي  ڇڏيو  آ. اڄ  رات  سمهان  ٿي  اڪيلي پنهنجن  لڙڪن  جي  بستر  تي هڪ  اونهي  ساگر  ۾  ڄڻ لوڙهي  ڏيل  ٻيڙيءَ  جيان جڏهن  مان  اوتيان  ٿي  ساڪي ان  شخص  لاءِ  جنهن  سان  پيار  آ هن  جي  چپن  تائين  پهچڻ  کان  اڳ آئون  سڪورا  جيان  کڙيو  پوان. (ساڪي جپاني  شراب،  جيڪو  چانورن  مان  ٺاهيو  وڃي سڪورا چيري  بلاسم  جا  گل) مون  سپني  ۾  توکي  پاڻ  سان  گڏو  گڏ  ڏٺو منهنجي  ٽهڪن  مون  کي  ننڊ  مان  جاڳايو چرين  وانگر  چوڌاري  توکي  ڳوليم اکين  مان  لڙڪ  وهائيندي. ڪجهه  دير  اڳ  جي  پريت  محبت ۽  دکيل  سگريٽن  جو  هي  دونهون آهستي  آهستي  سڀ  روانا  ٿي  ويا رهي  فقط  آهي  رک. منهنجي  جنهن  لاءِ  دل  ماندي مور  نه  اچڻ  جي  اهو  ڪري جن  لاءِ  مون  کي  آهي  ڌڪار اچن  هر  روز  سئو  سئو بار. ڄاڻان  ٿو  مان  ته  هوءَ  هلڪي  آهي  ۽  بي  وفا  پڻ پر  هوءَ  اڌو  گابري  پڇتاءَ  سان  واپس  موٽي  آ ساڻي  ۽  ڏکويل  حال  ۾ هڪ  پوپٽ  کي  به  ضرورت  آهي سج  لٿي  کان  پوءِ  ماڳ  موٽڻ  جي "
11,http://www.thekawish.com/Articles1/Altaf%20Shaikh/2005/2005/19%20Feb%2005.htm,"جپان  ۾  پاڻ  جهڙا  ايشين  ۽  ٻيا  ڇنڇر 19 
		فيبروري 2005ع جپان  ۾  نوڪرين يا پڙهائيءَ لاءِ  ايترا  يورپي  يا  ايشين  آفريڪن  نظر  نٿا  اچن،  جيترا  آمريڪا  ۾  آهن  يا  جيترا  يورپ جي  شهرن  ۾  آهن.  پوءِ  اهو شهر  چاهي  انگريزي  ڳالهائڻ  وارن جو لنڊن ۽  مانچسٽر  هجي  يا  فرينچ  ۽  جرمن  ڳالهائڻ  وارن جو پئرس  ۽  برلن  هجي.  بهرحال  آئون به هن ٽرپ  ۾  ٻن  مهينن  کان  جپان  جي  مختلف  شهرن  جي  مختلف  گهٽين  ۽  بازارين  جا  چڪر  هڻان  پيو.  ڪٿي  ڪو ايشين  يا  آفريڪن  نظر  ايندو اٿم ته هن سان ملڻ تي دل ايڏي  ته ماندي ٿيندي آهي. هڪ  دفعي  هڪ  انگريز  ٽيهن  سالن  کن  جو سامهون کان اچي  رهيو هو،  ويجهو ٿيڻ تي پڇيو مانس:”واٽ  ڪنٽري؟“ ”انگلينڊ“ جواب ڏيئي بيهي رهيو.  ”هتي  ڇا  ڪرين؟“  مون پڇيو مانس. ”هتي  ٻه  مهينا  اڳ  آيو آهيان.  هڪ  فيڪٽريءَ ۾ جپاني  مزورن کي انگريزي  پڙهائيندو آهيان.“  اڄ  ڪلهه  سڄي  جپان  ۾  انگريزي  سکڻ  جو وڏو ٿي  پيو آهي،  خاص  ڪري  نوجوانن کي. هو انگريزي  به  انگريزن  کان  سکڻ  چاهين  ٿا.  هو سمجهن ٿا ته جيئن جپاني  زبان  فقط  جپان  جو باشندو سيکاري سگهي ٿو،  چيني  چين  جو،  تهڙيءَ طرح  انگريزي  به  فقط  انگلينڊ  جو ڪو ماڻهو ئي سيکاري سگهي ٿو.  جيتوڻيڪ انگريزي  ته  هڪ  پاڪستاني،  انڊين،  سنگاپورين ۽  نائيجيرين  يا  ڪينين  به  ايتري  ئي  سٺي  سيکاري  سگهي  ٿو،  جيتري  هڪ  انگريز.  ڇاڪاڻ  ته  انهن  ملڪن  ۾  ٻه  سئو سالن کان مٿي انگريزن  راڄ  ڪيو آهي  ۽  هر  پڙهيل  ماڻهو انگريزيءَ کان واقف آهي.  جپاني  جيڪي  ڪجهه  ڏينهن  شوق ڪري”واٽ  مني  ڪياماڙي  گوز-  ٽو آنا  ڪمس  ٽو آنا  گوز“  جهڙي  مڪراني ٽانگن  وارن جهڙي انگريزي  سکن  ٿا،  اها  ته  هڪ  نان  انگلش  ملڪ  انڊونيشيا،  سينيگال  ۽  چاڊ  جو ڊچ،  فرينچ  ۽  پورچو گالي ڳالهائڻ وارو به پڙهائي  ويندو،  پر  جپاني  اخبارن  يا  مختلف  لئبريرين  ۾  لڳل  اشتهار  ۽  نوٽيس  پڙهبا  ته  تقريبن  هر  هڪ  ۾  اهو هوندو ته ”انگريزي  پڙهائڻ  لاءِ  پارٽ  ٽائيم  يا  پرمننٽ ٽيچر  کپي،  يعني  انگلينڊ  جو کپي“ پوءِ  هتي  رهندڙ  ڪنگلن  انگريزن  جو ته عيش  آهي،  پر  کوٽ  ٿيڻ  تي  انگلينڊ  جو سياڻو سفارتخانو جهٽ  پٽ  انگلينڊ  مان  ٻيا  بيروزگار  به  گهرائي  وٺي ٿو. ڪوبي ۽  اوساڪا جي وچ  ۾  هڪ  شهر  نشينوميا جي هڪ ڊپارٽمينٽل  اسٽور ۾ ٻه  ڇوڪريون پهرين  ئي  نظر  ۾  جپاني  نه  لڳيون.  جيتوڻيڪ برما کان وٺي ڪوريا تائين هن سڄي  ريجن  جا  ماڻهو هڪ ٻئي  سان  گهڻو ملن ٿا،  جيئن  بنگلاديش،  انڊيا،  سريلنڪا  ۽  پاڪستان  جا  هڪ  ٻئي  سان  ملن  ٿا.  هن  پاسي  جي  ملڪن  ۾  ڪجهه  عرصو رهڻ سان سمجهيو وڃجي ته هي چيني  آهي،  هي  جپاني  ۽  هي  ڪورين،  ٿائي  يا  ڪمبوڊين وغيره.  بهرحال  مون کين سنئون سڌو چوڻ بدران ته”توهان فلپينو آهيو،“  اهو ئي پڇيو ته ”جپاني  آهيو؟“  ڇو ته غلطيءَ ۾ هڪ فلپينو کي چوڻ ته تون جپاني  آهين،  اها  هن  جي  عزت  افزائي  آهي.  پر  هڪ  ڇوڪريءَ کي فلپينو يا چيني  چوڻ هن جي بي عزتي  آهي.  ڪٿي  جپاني  ڪلچرڊ  ۽  سلجهيل  ماڻهو(اسان کڻي نه چئون،  پر  جپاني  ته  پنهنجو پاڻ  کي  سمجهن  ٿا)  ۽  ڪٿي  چيني  يا  فلپينو!  اڃا  به  جي  ڪنهن  جپاني  ڇوڪريءَ کي گار ڏيڻي هجي ته چئجيس  ته  تون ڪورين لڳي رهي آهين.  ڇو جو جپانين  لاءِ  ڪورين باگڙي ڀيل آهن.  بهرحال  منهنجي  پڇڻ  تي  ڇوڪرين صاف انگريزيءَ ۾ وراڻيو ته”اسين فلپينو آهيون.“  فلپينو ڇوڪريون دنيا جي امير ملڪن ۾ جتي آيا،  بورچياڻي  يا  نوڪرياڻي رکڻ جي حڪومت طرفان  اجازت  آهي(جيئن  ته  سڀ  عرب  ملڪ،  سنگاپور،  ملائيشيا،  برونائي وغيره) اتي گهرن ۾ ڪم ڪن ٿيون،  پر  جيئن  ته  سئيڊن  ۽  ناروي وانگر جپان  ۾  به  نوڪرياڻي رکڻ جي بندش  آهي  يا  خراب  سمجهيو وڃي ٿو،  ان  ڪري  هتي  فلپينو ڇوڪرين جو هجڻ عجيب لڳي ٿو.  پڙهائيءَ لاءِ  به  هو هتي نه آيون هونديون،  جو فلپين  اهو ملڪ آهي  جتي  صحيح  تعليم  سان  گڏ  هر  سبجيڪٽ  جون جعلي يونيورسٽيون به آهن،  جتان  ويندي اسان جي ملڪ جا موڳا،  کريل،  امير  مائٽن  جا  پٽ  به  بنا  پڙهڻ  جي  ڊگريون وٺيو اچن.  هنن  ڇوڪرين جا نماڻا چهرا  سندن  غم  جو داستان ٻڌائي  رهيا  هئا. ”هتي  جپان  ۾  خيرن  مان  آيون آهيو؟“  مون پڇيومان.  ”اسين  هتي  ڪم  لاءِ  آيون آهيون،“هنن  ٻڌايو ۽  مون تعجب مان يڪدم پڇيو:”ڇا  ڪنهن  جي  گهر  ۾؟“  ”نه  آفيس  ۾.“  اهو چئي  هڪڙيءَ ڏک ڀرئي لهجي مان شڪايت  واري نموني ۾ ٻڌايو،”فقط  ڇهن  مهينن  لاءِ “ ”ڇا  مطلب؟“ ”اسان 
		هتي ورڪنگ ويزا  تي  نه  آهيون.“ آئون هن 
		جي ڳالهه سمجهي ويس.  ڪيتريون بيروزگار  فلپين  ڇوڪريون ڪٿي(عرب ملڪن يا ٻين  ۾)  جاب  نٿي  ملي  ته  پوءِ کڻي،  پنهنجي  کيسي  مان  ٽڪيٽ  ڀري  ملائيشيا  ۽  جپان  جهڙن  امير  ملڪن  ۾  گهمڻ  جي  ويزا( تي  اچي،  پوءِ  نوڪري لاءِ  هٿ  پير  هڻن  ٿيون.  هنن  کي  وڌ ۾ وڌ ڇهن مهينن جي ويزا  ملي  ٿي  ۽  پوءِ  هنن  جي  اها  ئي  ڪوشش  رهي  ٿي  ته  کين  جهٽ  ڪنهن  آفيس  يا  دڪان  ڪارخاني  ۾  جاب  ملي  وڃي ته هو چار  پئسا  ڪمائي،  پنهنجي  سفر  جو به خرچ  ڪڍن.  رهائش  دوران پيٽ  گذر  به  ڪن  ۽  چار  پئسا  بچائي  پنهنجي  ملڪ  به  کڻي  وڃن،  جن  مان  هو پنهنجي  شاديءَ جي خرچ  پکي  لاءِ  ڪجهه  گڏ  ڪري  سگهن  يا  پنهنجي  غريب  ڀاءُ  ڀيڻ  جي  پڙهائي  لاءِ  مدد  ڏيئي  سگهن.  ان  سان  گڏ  ايترو پاڇي  ڪري  سگهن،  جو وري ٻي  هنڌ  پير  هڻڻ  لاءِ  ان  ملڪ  جي  ڀاڙي  لاءِ  يا  نوڪري هٿ ڪرڻ لاءِ  رشوت ڏيئي سگهن.  پوءِ  ڪيترين  ڇوڪرين کي جلد نوڪري مليو وڃي.  ڪن  کي  ايڏو دير سان گهٽ  پگهار  تي،  جو خرچ  لٿي  هنن  وٽ  پائي  به  نٿي  بچي. ڪيتريون اهڙيون ڪهاڻيون اخبارن ۾ اينديون رهن ٿيون،  جن  ۾  ان  قسم  جون غريب ڇوڪريون صحيح نوڪري ملڻ بدران غلط  ماڻهن  جي  ور  چڙهيو وڃن.  جيڪي  هنن  کي  ڀنڀلايو،  ظاهري  طرح  سٺين  نوڪرين جا ڏٽا  ڏيو،  کين  مئخانن،  مساج  پارلرن  ۽  ڳاڙهين  بازارن ۾  آڻيو ڪڍن ۽  ويزا  مطابق  مقرر  ڏينهن  کان  وڌيڪ رهائي،  کين  قانوني ڏوهاري ڪريو وجهن.  پوءِ  سندن  ان  ڪمزوري ۽  پوليس جي پڪڙجڻ  جي  ڊپ  ۾  هو ڪنهن به ڳالهه کان انڪار نٿيون ڪن.  ملائيشيا  ۽  جپان  ۾  کڻي  قانون قاعدو آهي،  ماڻهو سٺا ۽  شريف  آهن  پر  انهن  ملڪن  ۾  به  ٺڳ،  ظالم  ۽  ڪرمنل  قسم  جا  ماڻهو ۽  غلط  ڪم  هلندا  رهن  ٿا. جپان  جي  جنهن  شهر  ڪوڪورا ۾ هن وقت آئون رهان ٿو،  ان  جي  ڀر  واري شهر  فڪوئوڪا ۾ خيرپور ناٿن شاهه  جو عامر بلوچ  به  رهي  ٿو.  هن  ڪراچي  يونيورسٽيءَ مان فزڪس  ۾  ايم  ايس  سي  ڪئي.  ان  بعد  هاڪس  بي  تي  ڪئنوپ  ۾  نوڪري ڪيائين پئي  ته  کيس  جپان  ۾  وڌيڪ تعليم حاصل ڪرڻ جي اسڪالر ملي وئي ۽  هن  فڪوئوڪا شهر  جي  ڪيوشو يونيورسٽي  مان  اليڪٽرونڪس ۾ پي  ايڇ  ڊي  ڪري  ورتي.  اڄ  ڪلهه  هو فڪوئوڪا ۾ ئي رهي ٿو ۽  اتي  جي  هڪ  جپاني  فرم  ۾  نوڪري ڪري ٿو،  جيڪا  فرم  مختلف  قسمن  جا  روبوٽ  ٺاهي  ٿي.  عامر  چڱو  يار ويس ماڻهو آهي.  سندس  پاڙي  ۾  هڪ  نئين  مسلمان  جپاني  فئملي  عبدالواحد ساتوشي  ۽  سندس  زال  حِڪما  چيڪاڪو رهن ٿا،  جن  سان  عامر  اسان  کي  به  ملايو.  هو(جپاني  مسلمان)  اسان  جي  گهر  مانيءَ تي پڻ  هڪ  ڏينهن  آيا،  جن  جو ذڪر ڪنهن ٻئي  ڀيري  ڪنداسين. "
12,http://www.thekawish.com/Articles1/Altaf%20Shaikh/2005/2005/18%20Jun%2005.htm,بخار،  بلڊ  پريشر  ۽  شگر چيڪ  ڪندڙ  ڪموڊ ڇنڇر 18 جون 2005ع جپاني  گهرن  جو  ڊرائنگ  روم،  ٽي  وي  لائونج  يا  بيڊ  روم  اسان  وانگر  نه  ٿئي،  جتي  ڊرائنگ  روم  ۾  تابوت  جيڏا  وڏا  صوفا  سيٽ  رکيل  هجن  ٿا،  جن  کي  ريڙهه  تي  چيلهه  ڀڄي  ۽  جن  تي  ويهه  ته  چيلهه  چٻي  ٿئي  ۽  نه  اوترائي  خطرناڪ  ٿلهي  فوم  جا  پلنگ  جپاني  استعمال  ڪن،  جيڪي  اسان  وٽ  عام  ٿين.  ٿلها  پردا  ۽  ٿلهي وارا  غاليچا  جن  لاءِ  هاڻ  ثابت  ٿي  چڪو  آهي  ته  انهن  سان  هٿ  اگهڻ  سان  گندا  ٿين  ٿا  يا  کاڌي  پيتي  جا  ذرا  ڪرڻ  سان  نه  فقط  جراثيم  پر  جوئن  جهڙا  (پر  سائيز  ۾  انهن  کان  به  تمام  ننڍا  ۽  خطرناڪ)  جيوڙا  ٿين  ٿا،  جن  سان  خاص  ڪري  ڦڦڙن  ۽  ساهه  کڻڻ  واري  نليءَ  جون  ڪيتريون  ئي  بيماريون  ٿين  ٿيون.  اهي  هي  سڌريل  جپاني  ته  استعمال  نٿا  ڪن  پر  پاڙي  جي  ملڪ  ڪوريا  جا  ماڻهو  به  انهن  کان  پري  ڀڄن  ٿا،  جيڪي  جپانين  جي  نظرن  ۾  اڃان  تائين  جاهل  ۽  ڄٽ  سمجهيا  وڃن  ٿا. جپاني  گهرن  جا  سڀ  ڪمرا  فرنيچر،  ٿلهن  پردن  (جيڪي  مغل  شهنشاهن  جي  فلمن  ۾  ڏيکاريا  ويندا  آهن  ۽  اسان  وٽ  هر  غريب  غربو  اهڙا  ڇٽن  ۽  جهالرن  وارا  پردا  لڳرائڻ  کي  پنهنجي  سوشل  معيار  جي  بلندي  ٿو  سمجهي)  ۽  ٿلهن  غاليچن  (جيڪي  اڄ  کان  ٽيهارو  سال  اڳ  تيل  جو  پئسو  اچڻ  ڪري  عربن  شروع  ڪيا  ۽  هاڻ  انهن  غاليچن  مان  پيدا  ٿيندڙ  بيمارين  جو  معلوم  ڪري  پاڻ  ئي  شرمائين  ٿا)  بوٽن  ٻهارن  ۽  ٻين  گندگين  کان  خالي  ٿين.  جپاني  گهر  جي  ڊرائنگ  روم  ۾  فقط  ڪوتاتسو  (ننڍڙين  ٽنگن  وارو  ٽيبل)  ٿئي،  جنهن  جي  چوڌاري  ويهي  ڪا  راند  کيڏن،  ماني  کائين  يا  لکن  پڙهن.  ويهڻ  لاءِ  ٽيڪ  واريون  بنا  ٽنگن  جي  ڪرسيون  ٿين،  جن  کي  جپاني  زبان  ۾ سڏين  يا  وري  بنا  ٽيڪ  واريون  گديون ٿين.  ٻنهي  تي  پلٿ  ماري  ويهن  يا  ٽنگون  پويان  ڪري  جيئن  نماز  ۾  التحيات  پڙهڻ  مهل  وهبو  آهي،  ايئن  ويهن.  رات  جو  ڪو  چاهي  ته  بيڊ  روم  کان  علاوه  ان  ڊرائنگ  روم  ۾  به  سمهي  سگهي  ٿو.  رات  جو  سمهڻ  مهل  سلائيڊگ  واري  وڏي  ڪٻٽ  مان  فوتان  (هلڪو  گاديلو)  ۽  ماڪورا  (وهاڻو)  ڪڍي  پٽ  تي  وڇايل  تونئريءَ  تي  سمهي  سگهي  ٿو.  جپانين  جا  گهر،  بلڪه  گهرن  جا  ڪمرا  سالن  کان  (اڃان  به  صدين  کان)  اهي  ئي  هلندا  اچن.  البت  گهر  جي  رڌڻي  ۽  ٽوائليٽ  ۾  وڏو  فرق  آيو  آهي.  رڌ  پچاءَ  لاءِ  ڪاٺيون  ڪري  اچڻ  بدران  هاڻ  رڌڻي  ۾  گئس  جو  چلهو  ۽  اليڪٽرڪ  تي  ڪم  ڪندڙ ،  ٽوسٽر، ،  ريفريجريٽر  آهي،  جنهن  هتي  جي  پورهيت  عورت  يا  بقول  اسان  جي  هڪ  جهازي  ڪئپٽن  رشيد  ابڙو  جي،  ”صدين  کان  مزدوري  ۽  موچڙا  کائيندڙ  جپاني  عورت“  جي  زندگيءَ  ۾  ماني  پچائڻ  جي  معاملي  ۾  سک  پيدا  ڪيو  آهي.  اها  ٻي  ڳالهه  آهي  ته  اڄ  ڪلهه  جون  ڪيتريون  زالون  اهڙيون  آهن،  خاص  ڪري  اهي  جيڪي  نوڪري  ڪري  مڙسن  کان  به  وڌيڪ  پئسو  ڪمائين  ٿيون.  جيڪي  سک  جي  باوجود  رڌ  پچاءَ  کان  نابري  واري  ويٺيون  آهن.  هنن  جو  سڄو  زور  هوٽلن  تي  کائڻ  يا  هوٽل  تان  ماني  گهرائي  اها  گهر  يا  آفيس  ۾  کائڻ  تي  آهي. جپاني  گهر  ۾  ٻي  تبديلي  ڪاڪوس  ۾  آئي  آهي.  مختلف  جپاني  ڪمپنيون  خاص  ڪري  ٽوٽو  ڪمپني  جيڪا  سڀ  کان  گهڻو  اڳتي  نڪري  وئي  آهي،  اهي  هڪ  کان  هڪ  ماڊرن  ڪموڊ  ٺاهي  رهيون  آهن،  جن  جو  تفصيلي  احوال  گهڻو  اڳ  پنهنجي  هڪ  سفر  نامي  ”خبرون  کيڙائن  جون“  ۾  ڪري  چڪو  آهيان  ته  هوائي  جهاز  هلائڻ  واري  پائلٽ  جون  ڪرسيون  وڌيڪ  لڳن  ٿيون  ۽  جيڪي  ويهڻ  ۾  آرامداه  هجڻ  کان  علاوه  انهن  جي  چوڌاري  ڪيترائي  اليڪٽرانڪ  بٽڻ  لڳل  ٿين  ٿا.  نتسوميءَ  جو  گهر  جنهن  ۾  اسان  هن  جا  مهمان  ٿي  اچي  رهيا  هئاسين،  کڻي  جهونو  هو،  گهٽ  ۾  گهٽ  ٽيهه  چاليهه  سال  اڳ  ٺهيو  هوندو،  پر  ٽوٽو  جو  ماڊرن  ڪموڊ  لڳل  هو،  جنهن  جي  پنجن  بٽڻن  مان  هڪ  کي  دٻائڻ  سان  هيٺان  پاڻيءَ  جو  ڦوهارو  مٿي  لڳو  ٿي  ٻي  بٽڻ  دٻائڻ  سان  ڪموڊ  جي  چوڌاري  پريشر  سان  پاڻي  نڪري  ڪموڊ  کي  صاف  ڪيو  ٿي  ۽  وڏي  ڇڪ واري  اصول  تي  ٺهيل  هو،  جيڪو  هوائي  جهاز  ۾  ٿئي  ٿو  ۽  جنهن  ۾  سڄي  ڪموڊ  جو  پاڻي  وڏي  ڇڪ  سان  هيٺ  ڊرين  پائيپ  ڏي  هليو  وڃي  ۽  صاف  ۽  نئين  چلڪندڙ  ڪموڊ  جي  تر  ۾  صاف  پاڻيءَ  جي  ليول ٿيو  وڃي.  اهڙي  طرح  ٽئين  بٽڻ  کي  دٻائڻ  سان  ڪموڊ  ۾  لڳل  سنهن  پائيپن  مان  خشڪ  هوا  نڪري  ڪموڊ  جي  سيٽ  ۽  ان  تخت  تي  ويٺل  همراهه  جي  جسم  ۽  ان  جي  ارد  گرد  جي  قميص  يا  پتلون  کي  خشڪ  ڪري  ٿي.  ائين  نه  ته  ٻاهر  نڪرڻ  مهل  پتلون  ۽  قميص  يا  بشرٽ  جي  پٺ  يا  اڳ  آلو  ٿيو  پيو  هجي  ۽  ٻاهر  ويٺلن  کي  خبر  پئجي  وڃي  ته  همراهه  فقط  هٿ  ڌوئڻ  نه  پر  وڏو  معرڪو  سر  انجام  ڏيڻ  ويو  هو.  چوٿين  بٽڻ  دٻائڻ  تي  خوشبو جو  اسپري  ٿيو  ٿي  ۽  پنجون  بٽڻ  ايمرجنسيءَ  جو  هو.  ايمرجنسي  مان  منهنجو  مطلب  اهو  ناهي  ته  ڪو  باهه  وسائڻ  لاءِ  يا  چور  جي  اچڻ  جو  اطلاع  ڏيڻ  لاءِ  هو،  پر  اهو  ميوزڪ  وڄائڻ  لاءِ  هو  ۽  اها  ميوزڪ  ڪموڊ  تي  ويٺل  جي  تفريح  لاءِ  نه  هوندي  آهي  پر  جي  هو  گئس  جي  عادي  مريض  آهي،  ان  ڪري  هن  طرفان  پئدا  ڪيل  بمبارڊمينٽ  جي  آواز  تي  حاوي  ٿيڻ  لاءِ  هوندي  آهي،  جيئن  ٻاهر  ويٺل  همراهن  کي  ائين  نه  لڳي  ته  هيروشيما  ۽  ناگاساڪيءَ  تي  هڪ  دفعو  وري  بم  ڪري  رهيا  آهن.  هو  اهو  ئي  سمجهن  ته  سومو  پهلوانن  جي  ملهه  شروع  ٿيڻ  کان  اڳ  واري ميوزڪ  هلي  رهي  آهي.  هونءَ  ڪجهه  ڏينهن  اڳ  ٽوٽو  ڪمپني  جا  سندن  شو  روم  ۾ قسم  جا  ڪموڊ  ڏٺم،  جن  جي  قيمت  ڏيڍ  لک  کان  ٻه  اڍائي  لک  ين  تائين  آهي  (اڄ  ڪلهه  هڪ  رپئي  ۾  ٻه  يين  آهن. انهن  ڪموڊن  ۾  ٻين  ڪمن  سان  گڏ  ويٺي  ويٺي  پنهنجو  ٽيمپريچر  ۽  بلڊ  پريشر  چيڪ  ڪري  سگهجي  ٿو  ۽ پڻ  چڪاسي  سگهجي  ٿي.  ان  کان  علاوه  ويهڻ  جي  سيٽ  يعني  ڪموڊ  کي  سياري  جي  ٿڌ  کان  بچائڻ  لاءِ پڻ  آهي. 
13,http://www.thekawish.com/Articles1/Altaf%20Shaikh/2005/2005/25%20Jun%2005.htm,"بليٽ  ٽرين  کان  تکو  اڏامندڙ  پکي ڇنڇر 25 جون 2005ع جپاني  هوسٽ  مدر  نتسومي  جنهن  وٽ  اسان  ٽي  ڏينهن  کن  رهياسين،  اها  پهرئين  ڏينهن  پنهنجي  مرضيءَ  سان  هيڏانهن  هوڏانهن  گهمائڻ  وٺي  هلي.  ٻئي  ڏينهن  لاءِ  مون  کيس  اڳواٽ  موجي  ۽  شمونو  سيڪي  هلڻ  لاءِ  چيو  هو.  اهي  ٻئي  بندرگاهه هڪ  ٻئي  جي  آمهون  سامهون  آهن  ۽  وچ  ۾  جيڪو  سامونڊي  وهڪرو  آهي،  ان  کان  ڄامشورو  وٽ  سنڌو  درياهه  جو  پيٽ  به  وڏو  ٿيندو.  اسان  جو  جهاز  سامان  لاهڻ  يا  چاڙهڻ  لاءِ  هميشه  موجي  بندر  گاهه  ۾  ايندو  هو  ۽  پوءِ  سامان  موجيءَ  ۾  لاهي  سامهون  واري  بندرگاهه  شمونو  سيڪي  ۾  ايندو  هو،  جتي  جهازن  جي  مرمت  جا  وڏا  وڏا  شپ  يارڊ  آهن.  هتي  اسان  جو  جهاز  هفتو  ٻه  ترسندو  هو  ۽  اسان واپسيءَ  جي  سامونڊي  سفر  جي  سلامتيءَ  خاطر  انجڻين  جي  مرمت  ڪرائيندا  هئاسين. اسان  صبح  ساڻ  نيرن  ڪري  هنن  ٻن  بندر  گاهن  لاءِ  نڪتاسين.  اسان  جي  ميزبان  نتسومي  مختلف  لڪ  ۽  لنگهه،  هاءِ  وي  ۽  جابلو  سرنگهون  پار  ڪندي  اچي  موجي  شهر  کان  نڪتي.  جپان  سڄو  جبل  آهي.  اهو  ڪهڙو  طرف  آهي،  اهو  ڪهڙو  هنڌ  آهي،  جتي  جبل  نظر  نٿا  اچن.  موجي  شهر  مان  لنگهندي  ڪجهه  پراڻا  رستا  ۽  عمارتون  ياد  آيون.  ان  بعد  سمنڊ  جي  مٿان  ٺهيل  پل  اڪري  ٻئي  پار  شمونو  سيڪي  شهر  ۾  آياسين.  ”پهرين  ڪٿي  هلون؟“  اسان  جي  ميزبان  نتسوميءَ  پڇيو.  ”پهرين  هيڏانهن  کاٻي  پاسي  هل  ته  هتان  جو  بندر  گاهه  وارو  علائقو  ڏسون،  جتي  بيهي  سمنڊ  جي  هن  سوڙهي  گهٽيءَ  مان  لنگهندڙ  جهازن  کي  ۽  هن  پار-جتان هتي  پهتا  آهن،  موجي  شهر  کي  ڏسون.”  مون  چيو.  ”اتي  مڇيءَ  جي  وڏي  مارڪيٽ  به  آهي،  اها  به  توهان  کي  ڏيکاريان  ٿي.  اتان  مون  کي  گهر  لاءِ  مڇي  وٺڻي  آهي.“  نتسوميءَ  چيو.  سمنڊ  جي  ڪناري  تي  ٺهيل  هيءَ  مڇي  مارڪيٽ  جيڪا  هاڻ  ڪجهه  سال  اڳ  ئي  نئين  ڪئي  وئي  آهي،  ڪافي  وقت  کان  مشهور  آهي.  اڳ  ۾  ڪاٺن  جي  ڪامُن،  ٿنڀن  ۽  ڪکن  جي  ڇتين  جي  ٺهيل  هئي.  بندر  گاهه  يا  شپ  يارڊ  مان  نڪري  شهر  ڏي  وڃبو  هو  ته  هتان  لنگهه  ٿيندو  هو.  صبح  هجي  يا  شام،  مهاڻن  ۽  خريدارن  جو  گوڙ  متو  پيو  هوندو  هو. هن  مارڪيٽ  واريءَ  جاءِ  تي  اڄ  کان  ٽيهارو کن  سال  اڳ  آيو  هوس  ته  هڪ  پوڙهي  مائي  ڪڻڇي  رکي  ننڍڙا  گانگٽ  ۽  مڇيون  فراءِ  ڪري  وڪڻندي  هئي  ۽  اسان  جهاز  تان  لهي  واڪ  ڪرڻ  مهل  يا  شهر  مان  موٽڻ  مهل  هن  کان  اهي  گرم  گرم  تريل  مڇيون  وٺي  ڊبل  روٽي  يا  بَن  ۾  وجهي  کائيندا  هئاسين.  هاڻ  ته  هن  نئين  مارڪيٽ  ۾  ڪيتريون  ئي  ننڍيون  ننڍيون  ريسٽورنٽون  ٺهي  ويون  هيون،  جتي  گانگٽن  ۽  مڇين  جا  ڪيترائي  قسم  ترجي  رهيا  هئا  ۽ گراهڪ  اتي  ئي  رکيل  ٽيبل  ڪرسين  تي  ويهي  کائي  رهيا  هئا.  نتسوميءَ  سڀني  کي  زوريءَ  مڇي  کارائڻ  لاءِ  ويهاريو،  پر  آئون  اتان  برف  جو  ڳنڍو  وٺي  اچي  ٻاهر  سمنڊ  جي  ڪناري  واري  روڊ  تي  رکيل  بينچن  مان  هڪ  تي  ويٺس.  جهڙالو  ڏينهن  هو،  پر  درياهه  جي  هن  پار  يعني  ڪان  مون  گچي  سمنڊ  جي  ٻئي  پار  موجي  شهر  ۽  بندرگاهه  ۾  بيٺل  جهاز  چٽيءَ  طرح  نظر  اچي  رهيا  هئا.  مون  هڪ  هڪ  ڪري  جهازن  جون  چمنيون ( ) 
		ڏٺيون،  جن  تي  جهازن  جي  ڪمپنين  جا  نشان ٺهيل  ٿين  ٿا.  انهن  نشانن  ۾  مون  پاڪستان  ۽  ملائيشيا  جي  سڃاتل  جهاز  ران  ڪمپنين  جا  نشان  ڏسڻ  چاهيا  ٿي،  جن  جهازن  تي  منهنجا  دوست  يا  شاگرد  ٿي  سگهن  ٿا،  پر  ان  وقت  ڪوبه  اهڙو  جهاز  نه  هو.  آئون  اٿي  بيٺس  ۽  باقي  بچيل  اڌ  ٻُڪ  جيڏو  ڳنڍو  ڪچري  جي  دٻي  ۾  اڇلي  واڪ  ڪرڻ  لڳس.  شمونوسيڪيءَ  جو  سڄو  علائقو  ڀڃ  ڊاهه  بعد  نئون  ۽  ماڊرن  ٿي  چڪو  هو.  ٻاويهه  سال  وڏو  عرصو  آهي،  جنهن  ۾  جپان  جهڙي  ڊائنامڪ  ملڪ  وڏي  ترقي  ڪئي  آهي.  واڪ  ڪرڻ  دوران  آئون  غور  سان  رستي  جي  ڪپر  تي  ٺهيل  گدام،  آفيسون،  ڊپارٽمينٽل  اسٽور  ڏسڻ  لڳس.  هر  شيءِ  مون  کي  نئين  نظر  اچي  رهي  هئي.  يعني  منهنجي  2 2  سالن  جي  غير  موجودگيءَ  ۾  هر  شيءِ  بدلجي  وئي،  پر  نه  بدليو  آهي  ته  هي  ڪاٺ  چيرڻ  جو  ڪارخانو  جنهن  کي  ئي  ڳولڻ  لاءِ  آئون  واجهائي  رهيو  هوس.  ان  ڪارخاني  کي  ڏسي  مون  کي  خوشي  محسوس  ٿئي  ٿي  ۽  آئون  چيلهه  تي  هٿ  رکي  ڪارخاني  جي  ٻاهرين  شٽرن(لوهي  دروازن)  ۽  شهتيرن  مٿان  ۽  پاسي  تي  غور  سان  ڏسان  ٿو  ۽  ڏسندو  ئي  رهان  ٿو.  منهنجي  پويان  پويان  نتسوميءَ  وارا  به  اچي  پهچن  ٿا. ”ڇا  ڏسي  رهيو  آهين؟“ (آتسو  بامي)  آئون  چپن  تي  آڱر  رکي،  کين  ماٺ  ڪرايان  ٿو.  نتسومي  کلندي  چيو”مون  سمجهيو  هتي  ڪنهن  سان  پراڻيون  يادون  وابسته  اٿئي،  ان  کي  ليئا  پائي  ڏسي  رهيو  آهين.“ ”ها.  صحيح  سمجهيو  تو.“  مون  چيومانس. منهنجو  جهاز  جڏهن  هن  بندرگاهه  شمونوسيڪي  ايندو  هو  ته  آئون  هتان  هن  رستي  تان  لنهگندي،  هن  ڪارخاني  وٽ  بيهي  رهندو  هوس  ۽  ڪا  دير  هنن  آتسو  بامي  پکين  کي  ڏسندو  هوس.  هو  ڪارخاني  جي  مين  گيٽ  جي  ڪامُن  مٿان  ۽  ڪاٺ  جي  ڇت  ۾  ٺهيل  آکيرن  مان  نڪري  ٻاهر  آسمان  ڏي  اڏامي،  وري  ان  ئي  گهڙيءَ  اچي  پنهنجن  گهرڙن  ۾  ويهندا  هئا.  نتسومي  ۽  ٻار  غور  سان  انهن  پکين  کي  ڏسڻ  لڳا.  منهنجي  ڏهٽي احسن  انهن  جو  سنڌيءَ  ۾  نالو  پڇيو.  ”ابابيل“  مون  ٻڌايومانس.”آئون  ۽  تنهنجي  ڏاڏي  (يعني  منهنجي  ڀيڻ  نجما)  جڏهن  تو  کان  به  ننڍا هئاسين  ته  پنهنجي  ڳوٺ  هالا  ۾  شام  جي  وقت  انهن  پکين  کي  آسمان  ڏي  اڏامندو  ڏسندا  هئاسين  ۽  پوءِ  ڪجهه  پکي  لُوهَه  پائي  اسان  جي  گهر  سيراٽيل  ڪامُن  ۽  ڪکن  واريءَ  ڇت  ۾  اچي  لڪندا  هئا.“  انهن  ڏينهن  ۾  نه  ڳوٺ  ۾  بجلي  هئي  ۽  نه  ڪار  يا  ريڊيو.  سانت  ڀريو  ڳوٺ  هو،  جنهن  ۾  سج  لهڻ  سان  اوندهه  ٿي  ويندي  هئي  ۽  ماني  کائڻ  بعد  ننڊ  اچڻ  تائين  اڱڻ  ۾  کٽ  تي  ليٽي  رڳو  آسمان  ۾  تارا  ۽  ڪتيون  ڏسبيون  هيون.  اسان  جي  مرحوم  ڏاڏي  سمهڻ  مهل  توڙي  صبح  جو  سوير  اٿي  مختلف  مُندن  ۾  تارن  جي  چرپر  ۽  انهن  جا  نالا  ٻڌائيندي  هئي  ۽  اهي  خيالي  شڪليون  پڻ  جيڪي  تارن  جا  گروپ  ٺاهين  ٿا.  نيول(ميرين)  اڪيڊميءَ  ۾  سکياريل جو  اڌ  سبجيڪٽ  ته  ڄڻ  ننڍي  هوندي  ئي  اسان  کي  ڏاڏيءَ  پڙهائي  ڇڏيو  هو.  منهنجي  ضد  ڪرڻ  تي  مون  کي  ڀر  واري  گهٽيءَ  ۾  خليفن(  سرهين)  جي  گهر  وٺي  هلندي  هئي،  جتي  ڪنڊ  واري  گهر  ۾  پڃري  ۾  پاليل  ابابيل  ڏسڻ  منهنجو  وڏو  انگل  هوندو هو  ۽  پوءِ  شمونوسيڪيءَ  ۾  پهرئين  دفعي  ئي  مون  کي  هن  هنڌ  ابابيل  نظر  اچي  ويا،  جن  کي  ڏسڻ  سان  مون  کي  پنهنجي  مرحوم  ڏاڏي  ياد  اچي  وئي  هئي  ۽  پوءِ  آئون  هر  دفعي  هن  هنڌ  ابابيل  ڏسي  دل  خوش  ڪندو  هوس،  جن  جي  اڏام  سان،  منهنجي  ڏاڏي  چوندي  هئي،”ڪو  به  پکي  پڄي  نٿو  سگهي“ آئون  ان  ڳالهه  تي  کلندو  هوس.  ٿي  سگهي  ٿو  هوءَ  مون  کي  خوش  ڪرڻ  لاءِ  ائين  چوندي  هجي  جو  هن  کي  خبر  هئي  ته  ابابيل  مون  کي  وڻن  ٿا.  ۽  پوءِ  ڪيترن  سالن  بعد  جڏهن  جپان”بليٽ  ٽرين“  ٺاهي  ته  شايد  ٽي  ويءَ  تي  هڪ  سائنسي  پروگرام  ۾  ڪنهن  چيو  ته  هيءَ  بليٽ  ٽرين  هر  جانور  ۽  پکيءَ  کان  تکو  ڊوڙي  ٿي  ته  هتان  جي  هڪ  جپاني  زولاجسٽ  چيو،”ها.  سواءِ  هڪ  پکي،  آتسو  باميءَ  جي “  اهو  ٻڌي  مون  کي  ڏاڍو  تعجب  لڳو  هو. ”هاڻ  هلڻ  کپي.“  نتسوميءَ  جي  آواز  مون  کي  ماضيءَ  مان  ڪڍي  وري  حال  ۾  شمونوسيڪي  جي  هن  ميرين  ڊرائيو  واري  روڊ  تي  آڻي  بيهاريو.  ”بلڪل  هلڻ  کپي.“  اسان  ورڻ  لڳاسين. "
14,http://www.thekawish.com/Articles1/Altaf%20Shaikh/2005/2005/22%20May%2005.htm,ڪاغذن  مان  ڪونجون  ٺاهڻ  وارو  جپاني  آرٽ آچر 22 مئي 2005ع اسان  جي  جپاني  هوسٽ  مدر  نتسومي  جنهن  اسان  کي  گهمائڻ  خاطر  پنهنجي  گهر  ۾  اچي  رهايو،  ان  جو  16  سالن  جو  اڪيلو  ٻار  يو  جي( نالي  پٽ  سيمسٽر  ختم  ٿيڻ  تي  هاسٽل  ڇڏي  گهر  آيو  هو،  بلڪه  نتسوميءَ  جو  وڏو  شوق  اهو  هو  ته  سندس  پٽ  اسان  سان  انگريزي  ڳالهائڻ  جي  پرئڪٽس  ڪري  پنهنجي  انگريزي  سڌاري  ۽  ٻين  ڪلاس  ميٽن  ۽  ماڻس  وانگر  غلط  سلط  انگريزي  اُچاري  ماڻهو  نه  کلائي. منجهند  جي  ماني  کائي  اچڻ  ڪري  مون  کي  ننڊ  ٿي  آئي،  سو  جلدي  جلدي  نماز  پڙهي  ڪاٺ  جي  پَٽ  تي  وڇايل  تونئريءَ  تي  ليٽي  پيس.  يوجيءَ  مون  کي  ٻه  ڪکن  وارا  وهاڻا  آڻي  ڏنا،  جيڪي  ڪاغذ  جي  سلائيڊنگ  واريءَ  ڀت  کان  ٿورو  پري  رکي  ستس  ته  ڪٿي  پاسي ورائڻ  سان  سڄي  ڀت  نه  اچي  ڦهڪو  ڪري.  ڇاڪاڻ  ته  ڀت  جو  هڪ  هنڌان  پَنو  اڳهين  اکڙي  ويو  هو  ۽  هوا  لڳڻ  تي  پني  جو  اهو  حصو  ڦڙڪڻ  ڪري،  ڀت  جي  پويان  وارو  نظارو  ڏسڻ  ۾  آيو  ٿي.  آئون  ننڊ  اچڻ  کان  اڳ  ڪا  دير  ان  ڦاٽل  پني  جي  ٻاهران  پنج  سئو  کن  والن  جي  پلاٽ  تي  پوکيل  سارين  جو  فصل  ۽  ان  مٿان  اڏامندڙ  جهرڪين  ۽  پوپٽن  کي  ڏسندو  رهيس.  پري  پري  تائين  جبلن  جون  قطارون  نظر  اچي  رهيون هيون. نماز  لاءِ  مون  نتسوميءَ  کان  قطب  نما  نموني  جي  ڪنهن  شيءِ  جو  پڇيو،  جنهن  مان  گهٽ  ۾  گهٽ  اتر  جي  خبر  پئجي  سگهي،  پر  هن  مون  کي  سنئون  سڌو  قبلي  جو  رخ  ڏيکاريو.  پاڻ  ٻڌايائين  ته  پنج  سال  کن  اڳ  جڏهن  هوءَ  ٻن  پاڪستاني  شاگردن  جي هئي  ته  انهن  مان  هڪ  پنج  وقت  نماز  پڙهندو  هو.  ”ان  بعد  مون  هر  ڪمري  ۾  تِير  ٺاهي  مڪي  شريف  جو  نشان  ڪري  ڇڏيو  آهي“  هن  ٻڌايو.  نتسوميءَ  ٻڌايو  ته  سندس  مڙس  کي  پيئڻ  جو  شوق  ناهي،  ”پر  آئون  ڊرنڪ  جي  عادي  ٿي  وئي  آهيان.  انهن  پاڪستاني  شاگردن  مان  هڪ  نه  پيئندو  هو  باقي  ٻيو  مون  کي  خوب  ڪمپني  ڏيندو  هو.  بيئر هجي  يا  ساڪي،  هو  هر  قسم  جو  شراب  پي  ويندو  هو“ مون  مرڪندي  هڪ  دفعو  وري  چيو،”ان  ڪري  ته  چوان  ٿو  ته  تون  مونکي  جپاني  گهٽ  يورپي  عورت  وڌيڪ  لڳين  ٿي.“ ”او  ٿئنڪ  يو ٿئنڪ  يو “  هن  خوش  ٿيندي  منهنجي  رمارڪ  تي  ورندي  ڏني.  جيتوڻيڪ  جپانين  کي  هڪ  صدي  کن  اڳ  ان  قسم  جو  رمارڪ  ڏيڻ  ته  توهان  يورپين(يا  آمريڪن)  جهڙا  آهيو،  هنن  لاءِ  گار  برابر  هو.  ڇا  جاهل  ڄٽ  يورپي۽  ڇا  دنيا  جي  اعليٰ  قوم  جپاني(جپانين  جي  خيال  موجب  گهٽ  ۾  گهٽ).  جاپاني  جيڪا  اوڪيناوا  کان  هوڪئدو  تائين قوم  آهي،  جا  اخلاق  ۽  فضيلت  ۾  پوشاڪ ۽  پهرڻ  ۾  دنيا  جي  اعليٰ  قوم  مڃي  وڃي  ٿي،  افسوس  جو  اڄ  اها  جپاني  قوم  مغربي  ڪلچر  مان  ايڏو  متاثر  ٿيندي  وڃي  ٿي.  هنن  لاءِ  آمريڪا،  آمريڪن  زبان  سکڻ،  آمريڪن  ڪلچر  اپنائڻ  تمام  وڏي  حيثيت  رکي  ٿو.  اڄ  هو  آمريڪن  کي  گار  ڏيڻ  بدران  پنهنجو  پاڻ  کي  آمريڪن  جهڙو  سڏائيندي(يا  سمجهندي  به)  فخر  محسوس  ڪن  ٿا.  زنده  باد  آمريڪا  جي  فلمي  دنيا،  بيس  بال،  ساڪر  رانديون  ۽  آمريڪن  ميوزڪ،  جن  شين  رستي  آمريڪا  جپان  تي  ائين  سوڀ  حاصل  ڪري  رهيو  آهي،  جيئن  انڊيا  پنهنجي  فلمي  دنيا  ۽  ٽي  وي  ذريعي  پاڪستان  تي. منجهند  جو  ڪجهه  دير(ڏهه  منٽ  ئي)  سمهڻ  اڄ  جي  ۽  فقط  منهنجي  عادت  نه  پر  منهنجي  همعصر  سنڌين  جي  مون  وانگر  سٺ  سال  کن  پراڻي  عادت  آهي،  جڏهن  سنڌ  ۾  اسڪولن  جا  ٽائيم  اڄ  وارا  نه  پر  صبح  جو  اٺ  کان  ساڍا  يارهن  ۽  وري  شام  جو  ٽي  کان  پنج  هوندا  هئا  ۽  اسان  سنڌين  جون  مائرون  ۽  ڏاڏيون  پڦيون  منجهند  جي  ماني  کارائي،  ٻارن  کي  سمهاري  ڇڏينديون  هيون  ۽  پوءِ  ٽين  بجي  اٿي  وري  اسڪول  وڃبو  هو.  اڌ  ڪلاڪ  کن  سمهڻ  بعد  اک  کلي  ته  يوجي( کي  چيم ”ڊرائيونگ  اچئي  ٿي؟“ ”نه  انڪل.  آئون  ته  پندرنهن  سالن  جو  هاڻ  ٿيو  آهيان“ جپان  ۾  سرڪاري  طرح  بالغ  ٿيڻ  جي  عمر  ويهه  آهي.  ان  بعد  هو  ڊرائيونگ  ڪري  سگهي  ٿو.  ”ڪجهه  کپي  ته  امان  کي  چوان؟“  هن  پڇيو.  مون  يوجيءَ  کي  ٻاهر  چڪر  تي  هلڻ  لاءِ  چيو.  هن  ڪچن  مان  ڦري  دڪان  تي  ويٺل  ماءُ  کان  پڇي،  مون  کي  اچي  ٻڌايو  ته  سندس  ماءُ  چوي  ٿي  ته  بس  اڌ  ڪلاڪ  بعد  چڪر  تي  نڪرون  ٿا.  ”چڱو  يوجي،  تيسين  پنا  کڻ  ۽  مون  کي جو  ڪو  سبق  ڏي“  مون  چيو  ۽  يوجي  رنگين  گلن  وارن  پنن  جو  پاڪيٽ  کڻي  پلٿي  ماري  منهنجي  اڳيان  اچي  ويٺو.  هڪ  چورس  پنو  پنهنجي  اڳيان  رکيو  ۽  هڪ  منهنجي  اڳيان.  ”انڪل  ڇا  ٺاهيان؟“  يوجيءَ  پڇيو. اوريگامي-پني  مان  مختلف  شيون  ٺاهڻ  جپان  جو  هڪ  پراڻو  آرٽ  آهي.  چورس  پني  مان  اسان  به  ننڍي  هوندي  ٻيڙيون،  ٽوپي،  ڏينهن  رات  ۽  هڪ  ٻه  ٻي  شيءَ  ٺاهيندا  هئاسين.  پر  جيتريون  شيون  جپاني  ٺاهين  ٿا،  ان  جو  ڪو  جواب  ناهي.  جپاني تي  ڪيترائي  ڪتاب  پڻ  لکيل  آهن.  ڪا  ڏکي  شيءِ  ٺاهڻ  يا  سکڻ  جو  نه  هينئر  وقت  هو  ۽  نه  عمر،  پر  جپاني  ڪونج  جنهن  کي  انگريزيءَ  ۾ ۽  جپاني  ۾  تسورو سڏجي  ٿو،  اها  اهڙي  شيءِ  آهي،  جيڪا  جيتري  آسان  آهي  اوترو  سهڻي  پڻ.  ڪن  خاص  ڏينهن  تي  جپاني  پنهنجي  سُکا  پوري  ٿيڻ  تي  پني  جون  اهڙيون  هڪ  هزار  تسور  روئون  ٺاهي  اچي  مندر  ۾  رکندا  آهن.  پَني  جي  ڪابه  شيءِ سکڻ  لاءِ  بهترين  طريقو  اهو  آهي  ته  سيکارڻ  وارو  جيئن  جيئن  ٺاهيندو  وڃي،  تيئن  تيئن  ان  کي  فالو  ڪندو  وڃجي  ۽  پنهنجي  پني  مان  ٺاهيندو  وڃجي.  ان  بعد  هڪ  ٻه  دفعا  پاڻهي  پرئڪٽس  ڪجي.  ان  پرئڪٽس  ۾  مون  يوجي  جا  ڪيترائي  رنگين  خوبصورت  پنا  ضايع  ڪيا.  ”تنهنجي  پنن  جو  مون  چڱو  خانو  خراب  ڪيو  آهي.  هاڻ  ڪا  اخبار  کڻي  اچ  يا  اڇا  پنا،  ته  ان  جا  چورس  ٽڪرا  ٺاهي  ڪونجون  ٺاهيون.“  مون  يوجيءَ  کي  چيو ”توهان  فڪر  نه  ڪريو.  اوريگامي  لاءِ  اسان  وٽ  پنو  کوڙ..“  هن  چيو  ۽  مون  مرڪي  سندس  وڌيڪ  پنا  ضايع  ڪرڻ  شروع  ڪيا.  دل  ۾  چيم،  ڳالهه  سئو  سيڪڙو  صحيح  ٿو  ڪرين.  غريب  کان  غريب  جپاني  وٽ  به  ٽائليٽ  پني  جا  رول  ۽  ڊرائنگ  روم  ۾  اوريگامي  لاءِ  چورس  پنن  جا  رنگين  پاڪيٽ  ضرور  ملندا.  ٿوريءَ  دير  بعد  نتسومي  مينهن  واچ  ڪندي  آئي.  ”هلو  ته  توهان  کي  چڪر  ڏياري  اچان“ اسان  بوٽ  پائي  گاڏيءَ  ۾  اچي  ويٺاسين.  نتسومي  هڪ  دفعو  وري  اڇل  مان  گاڏي ڪري  پنهنجي  گهر  جي  گئراج  مان  ڪڍي  پنهنجي  گهٽيءَ  وارو  رستو  پار  ڪري،  مين  روڊ  تي  وٺي  آئي. ”هادي  حفظ  ۾  رکج“  گاڏي  هلائڻ  واري  هوءَ  هئي،  پر  اسان  سڀني  کي  هلائڻ  واري  رب  سائين  کي  پنهنجي  حفاظت لاءِ  دل  ئي  دل  ۾  ٻاڏائڻ  جو  حق  ته  اسان  مسافرن  کي  به  هو 
15,http://www.thekawish.com/Articles1/Altaf%20Shaikh/2005/2005/03%20Dec%2005.htm,"انڊَيا  جو  ٻيون  سفر ڇنڇر 03 ڊسمبر 2005ع اسان  جي  پاڙيسري  ملڪ  انڊيا  جو  هي  منهنجو  پهريون  سفر  به  چئي  سگهجي  ٿو،  ته  ٻيو  به.  ڇاڪاڻ  ته  هن  کان  اڳ  به  منهنجو  انڊيا  وڃڻ  ٿيو  آهي.  اهو  سال  1960ع  هو،  جڏهن  اسين  ڪئڊٽ  ڪاليج  پيٽارو  جا  سي اسڪائوٽ  چٽگانگ  ۾  اسڪائوٽ  جهمبوري  اٽينڊ  ڪرڻ  لاءِ  نڪتا  هئاسين.  بس  ذريعي  پيٽارو  کان  ڪراچي  پهتاسين.  تڏهن  نوري  آباد  وارو  سپر  هاءِ  وي  نه  ٺهيو  هو،  سو  ٺٽي  پاسي  کان  آياسين.  ڪراچيءَ  جا  به  ڪجهه  اسان  سان  شامل  ٿيا  ۽  ريل  ذريعي  لاهور  پهتاسين،  جتان  پوءِ  بارڊر  ٽپي  امرتسر  آياسين.  امرتسر  شايد  ڏينهن  ٻه  رهي،  پوءِ  ريل  ذريعي  ڪلڪتي  آياسين.  رستي  تي  ٻن  ٽن  شهرن  ۾  ترسياسين،  جن  مان  آگرو،  لکنئو  ۽  دهلي  هن  وقت  ياد  اٿم،  جو  انهن  شهرن  جي  تاريخي  جاين  اڳيان  نڪتل  منهنجا  ۽  منهنجي  ڳوٺائي  نجم  انصاريءَ  جا  فوٽو  اڃا  تائين  پيل  آهن.  لاڙڪاڻي  جي  مشهور  وڪيل  ۽  سفير  عبدالفتاح  ميمڻ  جو  پٽ  مرحوم  علي  رضا  ۽  ميرپورخاص  جو  خالد  لطيف  پڻ  ان  گروپ  ۾  شامل  هئا  ۽  منهنجا  ڪلاس  ميٽ  هئا.  ڪلڪتي  ۾  ڏينهن  ٻه  رهڻ  بعد  وري  ريل  ذريعي  ڍاڪا  آياسين،  جتان  پوءِ  نارائڻ  گنج  مان  اسٽيمر  ذريعي  سڄي  ڏينهن  جي  سفر  بعد  چٽگانگ  آياسين.  واپسيءَ  تي  انڊيا  جي  هڪ  ٻن  شهرن  مان  ٿيندا  ڪراچيءَ  موٽياسين. جهازي  نوڪريءَ  دوران  اسان  جي  ڪمپنيءَ  جا  جهاز  بمبئي،  مدراس،  گوا  ۽  ڪلڪتي  جهڙا  انڊيا  جا  وڏا  بندرگاهه  توڙي  رتناگيري،  ڪروار  ۽  چنائي  جهڙا  ننڍا  بندرگاهه  ڇهندا  رهيا  ۽  منهنجا  ٻيا  ڪلاس  ميٽ  ۽  دوست  جهازي  انڊيا  جي  مٿين  بندر  گاهن  جا  ڪيترائي  چڪر  هڻندا  رهيا.  پر  اتفاق  هو،  ته  جنهن  جهاز  تي  منهنجي  بدلي  ٿيندي  هئي،  ان  جو  انڊيا  وڃڻ  جو  پروگرام  نه  ٺهندو  هو.  1971ع  واري  جنگ  کان  ڪجهه  هفتا  اڳ  اسان  جي  جهاز  جو  پروگرام  بمبئي  ۽  مدراس  ڏي  ٿيو.  پر  اڃا  اسين  بنگلاديش  جي  بندرگاهه  چٽگانگ  ۾  هئاسين،  ته  لڙائي  شروع  ٿي  وئي 
		-  ۽  نه  فقط  شروع  ٿي  وئي،  پر  کڻي  چئجي  ته  ويجهي  اسلامي  تاريخ  جي  بري  طرح  هارايل  جنگ  ثابت  ٿي.  پاڪستان  ريڊيو  غلط  ڳالهيون  ٻڌائي،  پنهنجن  کي  ئي  منجهائيندو  رهيو.  آخر  ۾  اسان  جا  جيڪي  انڊيا  جي  بندرگاهن  ۾  جهاز  هئا،  سي  ته  ڦاسي  پيا،  پر  چٽگانگ  ۽  چالنا  جهڙن  پنهنجي  ملڪن  جي  بندرگاهن  ۾  بيٺل  جهازن  مان  به  ڪن  تي  انڊيا  قبضو  ڪري،  ان  تي  سوار  جهاز  هلائيندڙن  ۽  مسافرن  کي  قيدي  ڪري  رکيو،  جيڪي  هندستان  جي  جيلن جي  ٻه  سال  هوا  کائيندا  رهيا. جنگ  جهيڙا،  امن  خوشيون،  زندگين  جو  ڪاروبار  هلندو  رهي  ٿو.  هڪ  ئي  گهر  ۾  رهندڙ  ٻن  ڀائرن  جي  وچ  ۾  ڪڏهن  ڪڏهن  ٽڪراءُ  ٿيو  پوي.  هيڏين  جنگين  لڙائين  هوندي  به  هڪ  ڳالهه  مون  نوٽ  ڪئي،  ته  ٻاهر  جي  دنيا  ۾  پهرين  به  ۽  هاڻي  به  هڪ  عام  انڊين  ۽  هڪ  عام  پاڪستاني،  پوءِ  چاهي  اهو  هندو  هجي،  مسلمان،  سک  يا  عيسائي،  پاڻ  کي  هڪ  ٻئي  جي  ويجهو  ۽  پنهنجو  ٿو  سمجهي.  شايد  ان  ڪري  جو  مذهب  الڳ  هجڻ  باوجود،  اسان  جي  ڌرتي،  ڪلچر،  ثقافت،  غميون،  خوشيون،  کاڌ  خوراڪ،  پوشاڪ،  ريتون،  رسمون،  راڳ،  مرثيا  ۽  ڀڄن  ساڳيا  آهن.  اسان  ساڳي  تاريخ  جو  حصو  آهيون.  تاج  محل  ۽  جامع  مسجد  کڻي  انڊيا  جي  شهر  آگري  ۽  دهليءَ  ۾  هجن،  پر  اسان  به  ان  کي  پنهنجو  سمجهون  ٿا  ۽  اسان  سيڙجي  اجمير  حضرت  معين  الدين  چشتي  ۽  دهليءَ  ۾  خواجا  نظام  الدين  اولياءَ  جي  درگاهن  تي  وڃون  ٿا.  انڊيا  جا  سک  حسن  ابدال  اچن  ٿا.  احمد  آباد،  بڙودا  جا  سنڌي  پنهنجي  پراڻي  ڀومي  سنڌ  ۾  اچي  آسيس  محسوس  ڪن  ٿا. بهرحال  منهنجو  هندستان  جو  پهريون  ۽  مختصر  سفر  اڄ  کان  پنجيتاليهه  سال  اڳ  جو  هو.  ان  بعد  ڪجهه  سالن  بعد  جڏهن  مئرين  انجنيئر  جي  حيثيت  سان  پاڻيءَ  جي  جهازن  تي  نوڪري  شروع  ڪيم،  ته  جتي  يورپ،  آمريڪا  ۽  ٻين  ڏورانهن  ڏيهن  ڏي  وڃڻ  جو  شوق  ۽  ايڊوينچر  جو  مزو  هو،  اتي  هندستان  جي  بندرگاهن  تي  وڃڻ  جو  به  پنهنجو  چارم  هو.  ڪٿي  مهيني  کن  جي  سامونڊي  لوڏن  ۽  طوفانن  بعد  لنڊن،  ڪوپن  هيگن،  اسٽاڪ  هوم  جهڙن  مهانگن  ملڪن  ۾  پهچي  سرد  هوائن  ۾  سٽجڻ  ۽  ڪٿي  فقط  ٻن  ڏينهن  جي  سفر  بعد  بمبئي  ۽  چئن  ڏينهن  ۾  ڪلڪتي  پهچڻ،  جتي  پنهنجي  ملڪ  جهڙي  سستائي  ۽  ڪلچر  هو.  جتي  انهن  ڏينهن  جي  دل  پسند  وندر  انڊين  فلمون  هيون،  تاريخي  جايون  هيون.  تاريخ  جهڙا  ڪتاب  جن  کي  اسڪولي  ڏينهن  ۾  ڪڏهن  به  پڙهڻ  ۾  مزو  نه  آيو،  سي  ڊگهن  سامونڊي  سفرن  ۾  پڙهڻ  بعد  تاريخي  جاين  ۾  دلچسپي  پيدا  ٿي.  ان  معاملي  ۾  هندستان  کان  وڌيڪ  ٻيو  ڪو  ملڪ  ناهي. چاليهه  سال  کن  سامونڊي  نوڪريءَ  سان  واسطو  هوندي  به  انڊيا  وڃڻ  نه  ٿيو  ۽  هاڻ  سٺ  سالن  جي  عمر  کي  پهچي،  جهاز  ۽  سفر  ڇڏي  اچي  گهر  ڀيڙو  ٿيس،  ته  پاڙي  ۾  رهندڙ  منهنجي  پيٽارو  جي  دوست  نولراءِ  اوڏ  اچي  ٻڌايو  ته  سندس  پٽ  مڪيش  جيڪو  انگلينڊ  ۾  رهي  ٿو، سو  هڪ  انڊين  ڇوڪريءَ  سان  شادي  ڪري  رهيو  آهي،  جنهن  جو  مڱڻو  ڪراچيءَ  ۾  ٿيندو  ۽  شادي  هندستان  جي گجرات  صوبي  جي  شهر  بڙودا  ۾.  هتان  ڄڃ  ۾  منهنجا  مائٽ  مٽ  هلن  پيا،  توهان  به  هلو.  ”نيڪي  اور  پوچهه  پوچهه.  ٻيو  ڪو  هلي  يا  نه،  آئون  ضرور  هلندس“  مون  ٻڌايومانس.  ”مڙيئي  مهينو  کن  رهنداسين،  جو  رامچند  جي  پٽ  جي  شادي  به  انڊيا  جي  شهر  دهلي  ۾  آهي.  اسان  گهڻي  ئي  ڪوشش  ڪئي  آهي  ته  هفتي  اندر  ٻئي  شاديون  ٿي  وڃن،  پر  اسان  جي  پنڊت  جيڪي  تاريخون  چونڊيون  آهن،  انهن  ۾  گهٽ  ۾  گهٽ  مهيني  جي  وٿي  آهي“ نولراءِ  ٻڌايو.  ”توهان  جا  نه  فقط  ڇوڪرا،  پر  ٻائو  به  ڀلو  ٿو  لڳي،  جو  هنن  نه  فقط  شادين  جو  پروگرام  انڊيا  ۾  رٿيو  آهي،  پر  گهمڻ  لاءِ  مهينو  کن  اسان  کي  ڏياريو  آهي“ مون  وراڻيو. نولراءِ  ۽  رامچند  ٻئي  ڀائر  منهنجا  1959ع  کان  سڃاڻو  آهن.  جڏهن  هو  ڪنڊيارو  کان  ڪئڊٽ  ڪاليج  پيٽارو  ۾  آيا  هئا.  بلڪه  هنن  کان  به  هڪ  سال  اڳ  سندن  هڪ  ٻيو  وڏو  ڀاءُ  ارجن  داس  اوڏ  ڪئڊٽ  ڪاليج  ۾  اسان  سان  گڏ  آيو  هو.  ارجن  پيٽارو  مان  نڪرڻ  بعد  ايم  بي  اي  ڪئي  ۽  مرحوم  ننڍي  هوندي  ئي  هڪ  روڊ  حادثي  ۾  گذاري  ويو.  پيٽارو  ۾  هوندا  هئاسين،  ته  هر  سال  اونهاري  جي  موڪلن  ۾  اسين  ڪجهه  دوست  پيٽارو  کان  پهرين  هالا  اسان  وٽ  هڪ  ڏينهن  کن  رهي،  پوءِ  گهمندا  ڦرندا،  ارجن  داس  اوڏ  وارن  وٽ  ڪنڊياري  به  ويندا  هئاسين.  ارجن  داس  جي  گهر  ۾  ڪيترائي  ٻار  هئا.  پهرين  مون  سمجهيو  پاڙي  جا  آهن،  پر  هن  ٻڌايو  ته  اهي  سڀ  هن  جا  ڀائر  ڀينرون  آهن،  جو  هن  کي  ٽي  مائرون  آهن. سندن  والد  نارائڻ  داس  اوڏ  جون  ڪجهه  ڳالهيون  قابل  داد  ۽  سبق  آموز  آهن.  ڪيترا  ماڻهو  وڏي  رتبي  يا  عهدي  تي  پهچڻ  بعد  پنهنجي  ذات  به  بدلائي  ڇڏيندا  آهن،  پر  نارائڻ  داس  ننڍي  هوندي  کان  ٻارن  کي  چوندو  هو  ته  پنهنجي  اصل  ذات  اوڏ  ئي  لکندا  ڪريو.  سندس  ٻي  ڳالهه  ڊسيپلين  جي  آهي.  هن  ٻارن  تي  هميشه  ڪرڙي  نظر  رکي.  جيتوڻيڪ  هو  مشغول  ماڻهو  هو.  کيس  وڏو  عيال  هو،  پر  هر  هڪ  ٻار  جي  تعليم  ۽  تربيت  تي  ذاتي  خيال  ڏيندو  هو  ته  هن  جا  ٻار  سٺيون  ڳالهيون  سکن.  نول  ۽  رامچند  وارن  نه  فقط  مئٽرڪ  ۽  انٽر  ۾  مٿاهين  پوزيشن  کنئي،  پر  ٻنهي  ڄڻن مان جي  ڊگري  حاصل  ڪئي.  نولراءِ  ان  بعد ڪيو  ۽  فرسٽ  ڪلاس  فرسٽ  آيو.  رامچند  اوڏ  کي ۾  سٺي  پوزيشن  کڻڻ ڪري  ٿائلينڊ جي  يونيورسٽيءَ  ۾  پڙهڻ  جي  اسڪالر  ملي.  ان  بعد  آمريڪا  مان  پي  ايڇ  ڊي  ڪرڻ  بعد  کيس  يونائيٽيڊ  نيشن  ۾  نوڪري  جي  آڇ  ٿي  ۽  اڃا  تائين  انهن  سان  وابسته  آهي.  پاڻ  يو  اين  او  طرفان  انڊونيشيا،  انڊيا  ۽  نيپال  جهڙن  ملڪن  ۾  نوڪري  ڪرڻ  بعد  ڪافي  عرصي  کان  آمريڪا  جي  رياست  ڪالروڊو  ۾  رهي  ٿو. نولراءِ  ۽  رامچند  وارن  جا  ٻيا  ڀائر  ۽  سندن  اولاد  به  محنت  ڪري  نه  فقط  ڊاڪٽري  ۽  انجنيئرنگ  جون  ڊگريون  حاصل  ڪيون،  پر  صحيح  طرح  تعليم  به  حاصل  ڪيائون، ان  ڪري  ئي  بيحد  ڪامياب  آهن.  ان  جو  مثال  ان  مان  لڳائي  سگهجي  ٿو  ته  رامچند  جي  هڪ  ڀيڻ  ميران  جو  پٽ  پرديپ  جڏهن  ڪنهن  پرائيويٽ  فرم  ۾  نوڪريءَ  جي  انٽرويو  لاءِ  ويو،  ته  هو  مهراڻ  انجنيئرنگ  يونيورسٽيءَ  جو  گريجوئيٽ  آهي،  جن  کي  ڪجهه  نٿو  اچي  ۽  اجايو  انٽرويو  وٺڻ  ۾  به  هنن  جو  ٽائيم  خراب  ٿو  ٿئي.  ”توهان  ڀلي  مون  کي  نوڪري  نه  ڏيو،  پر  آئون  ڪنڊيارو  کان  ڪهي  ڪراچيءَ  پهتو  آهيان.  منهنجو  انٽرويو  ته  وٺو“ پرديپ  کين  چيو  ۽  هو  ڪنهن  طرح  سان  راضي  ٿي  ويا.  پوءِ  جڏهن  انٽرويو  ورتائونس  ته  اهڙو  ڪو  سوال  نه  رهيو،  جنهن  جو  پرديپ  جواب  نه  ڏنو  هجي.  انٽرويو  وٺڻ  وارو  باس  منهنجو  سڃاڻو  هو  ۽  ان  ئي  مون  کي  اهو  واقعو  ٻڌايو.  هن  چيو  ته  اميدوار  جي  ذهانت  ۽  ڄاڻ  ڏسي،  هو  نوڪري  ڏيڻ  لاءِ  مجبور  ٿي  ويا.  هو  سڀ  ۾  ٽاپ  جو  نڪتو  ۽  ڪم  ۾  به  ايڏو  محنتي،  خوش  مزاج،  ڄاڻو  ۽  ايماندار  جو  سال  کن  بعد  جڏهن  پرديپ  کي  سرڪاري  نوڪريءَ  جي  آڇ  ٿي  ته  پرائيويٽ  ڪمپنيءَ  وارا  مون  وٽ  هلي  آيا  ته  آئون  هن  کي  پرائيويٽ  ڪمپنيءَ  ۾  ئي  رهڻ  لاءِ  راضي  ڪريان،  جنهن  لاءِ  هو  هن  کي  سندس  مرضيءَ  مطابق  وڏو  پگهار  ۽  هر  سهولت  ڏيڻ  لاءِ  تيار  هئا. هي  اهو  ئي  مهينو  هو،  جنهن  ۾  گذريل  سال  پرديپ  ڪمپنيءَ  وارن  کي  منٿون  پئي  ڪيون  ته  نوڪري  ڀلي  نه  ڏيو،  پر  انٽرويو  وٺي  منهنجو  ڀاڙو  ته  سجايو  ڪريو. هيءَ  ته  ٿي  بلڪل  ماضي  قريب  جي  ڳالهه،  پر  آئون  گذريل  چاليهه  سالن  کان  پنهنجن  مائٽن،  دوستن  ۽  بعد  ۾  انهن  جي  اولاد  ۽  مختلف  ملڪن  ۾  پڙهائڻ  دوران  پنهنجي  شاگردن  کي  نولراءِ  ۽  رامچند  جي  محنت  ۽  جدوجهد  جا  مثال  ڏيندو  آيو  آهيان.  ڪئڊٽ  ڪاليج  پيٽارو  ۾  پڙهڻ  دوران  اسان  راندين  ۽  پي  ٽي  پريڊ  کان  پيا  ڀڄندا  هئاسين،  پر  هي  هميشه  ڀرپور  حصو  وٺندا  هئا.  ويندي  باڪسنگ  ۾  به. "
16,http://www.thekawish.com/Articles1/Altaf%20Shaikh/2005/2005/23%20Sep%2005.htm,سنڌياڻين  کان  به  وڌيڪ ويل  ۾  جپاني  عورتون جمع 23 سيپٽمبر 2005ع هاڻ  ته  سالن  کان  جپان  ۾  اچڻ  وڃڻ  ۽  رهڻ  ڪري  ۽  جپاني  ادب  جو  مطالعو  ڪري  اسان  به  چڱيءَ  طرح  سمجهي  ويا  آهيون،  نه  ته  اسان  جي  سفير  دوست  ظفر  شيخ  ته  اڄ  کان  ٽيهارو  سال  اڳ  جپان  ۾  اچڻ  سان  اسان  کي  ان  حقيقت  ڏي  ڌيان  ڇڪايو  ته  ٻيلي  ڏٺو  وڃي  ته  ”دنيا  جي  عورتن  ۾  سڀ  کان  گهڻو  سورن  ۾  جپاني  عورتون  آهن.“  ظفر  جي  ڳالهه  ٻڌي  اسان  کلندا  هئاسين  ته  هو  ويتر  سنجيده  ٿي  پوندو  هو.  ”توهان  پاڻ  ئي  چوڌاري  نظر  ڦيرائي  ڏسو  ته  هي  جپاني  عورتون  ڪيڏو  سورن  ۾  آهن.  نوڪريون  ڪن،  پورهيا  ڪن،  گهرن  جون  صفايون  ڪن،  ٻارن  ۽  مڙسن  جي  خدمت  ڪن،  رڌڻ  بچائڻ،  ڪپڙا  ڌوئڻ،  استري  ڪرڻ  سڀ  ڪجهه  پاڻ  ڪن  جو  کين  نوڪرياڻي  يا  نوڪر  رکڻ  جي  اجازت  ناهي،  ان  هوندي  به  مڙس  خوش  ٿيڻ  بدران  نشي  ۾  يا  بنا  نشي  جي  حالت  ۾  کين  موچڙا  هڻن.“  هاڻ  مڙئي  ٽي  وي،  ناولن  ۽  فلمن  ذريعي  جپاني  عورتن  کي  اهو  احساس  وڌي  ويو  آهي  ته  هو  واقعي  سورن  ۾  آهن،  نه  ته  هو  سمجهنديون  هيون  ته  شايد  دنيا  جون  مڙئي  عورتون  ائين  عتاب  هيٺ  آهن. ”ڀلا  دنيا  جون  خوش  نصيب  عورتون  ته  يورپ  ۽  آمريڪا  جون  چئبيون.“  اسان  چوندا  هئاسين. ”نه  هرگز  نه.“  ظفر  يڪدم ڪندو  هو.  ”دنيا  ۾  خوش  نصيب  عورتون  پنهنجون  پاڪستاني  آهن.  ”اهو  وري  ڪيئن؟“  ٽوڪيو  ۾  ظفر  وٽ  اسين  مانيءَ  تي  آيل  پاڪستاني  حيرت  مان  پڇندا  هئاسين.  ”ڏسو  نه،  يورپي  يا  مغربي  عورت  ته  وري  به  نوڪري  ڪري  ٿي،  جنهن  لاءِ  هن  کي  سوير  اُٿي  ٻارن  کي  تيار  ڪري  اسڪول  موڪلي،  پوءِ  آرام  ڪرڻ  بدران  آفيس  پهچڻو  پوي  ٿو،  جتي  سڄو  ڏينهن  ڪم  ڪرڻو  پوي  ٿو  ۽  آفيس  پهچڻ  ۽  موٽڻ  ۾  ميل  اڌ  پنڌ  ڪري  بس  يا  ريل  ۾  سوار  ٿيڻو  پوي  ٿو  ۽  اهي  رش  آور  واريون  سواريون  ڪي  عياشي  نه  پر  عذاب  ٿين  ٿيون  ۽  پوءِ  وري  گهر  اچي  گهر  کي  منهن  ڏيڻو  پوي  ٿو.  ڪهڙو  گهر  يورپ  يا  آمريڪا  جو  آهي  جنهن  ۾  نوڪر  چاڪر  ۽  ماسيون  ڪم  ڪن  ٿيون؟  اهي  اسان  جي  ملڪ  جون  زالون  خوش  نصيب  آهن  جيڪي  نه  نوڪري  ڪن  ٿيون  نه  پورهيو  مزوري.  گهر  جي  ڪم  لاءِ  به  پارٽ  ٽائيم  ٻهاري  پوچي  لاءِ  ماسيون  آهن.  ڪيترن  وٽ  ته  نوڪر  چاڪر  به  آهن،  پوءِ  به  پاڻ  کي  خوش  نٿيون  سمجهن.“ اڄ  ٽيهن  سالن  بعد  سوچيان  ٿو  ته  ظفر  کي  شاباس  هجي  جو  جپان  ۾  اچڻ  سان  آفيس  جي  ڪم  ۽  جپاني  زبان  سکڻ  کان  علاوه  جپاني  معاشري  جي  ڪيترين  ئي  ڳالهين  تي  کوجنائون  ڪندو  رهيو.  جپان  ۾  مردن  جو  عورتن  ڏي  رويو  سخت  هجڻ  ڪري  ڪيتريون  ئي  جپاني  عورتون  ڪنهن  ڪنگلي  کٽل  آمريڪي  سان  شادي  ڪندي  به  خوش  نصيبي  سمجهن  ٿيون  ۽  ايشيا  جي  ماڻهن  سان  ته  تڏهن  کان  شاديون  ڪنديون  رهن  ٿيون.  جپاني  عورتون  ڪيتري  قدر  محنتي،  چئيوان  ۽  مڙسن  جون  خدمتگذار  آهن،  ان  بابت  گذريل  ٽيهن  سالن  جي  سفرنامن  ۽  جپاني  لوڪ  ادب  توڙي  ڪهاڻين  ۾  لکندو  اچان.  جپاني  مرد،  يورپ  ۽  آمريڪا  ويندو  پر  ورلي  ڪنهن  يورپي  يا  آمريڪن  ڇوڪريءَ  سان  شادي  ڪندو،  هن  کي  خبر  آهي  ته  سندن  جپاني  ڇوڪرين  جي  مقابلي  ۾  اهي  وڏو  مٿي  جو  سور  آهن،  هو  مرد  ۽  عورت  جي  برابري  چاهين  ٿيون.  سئيڊن،  ناروي،  ڊئنمارڪ  جهڙن  يورپي  ملڪن  ۾  هر  هڪ  رڌڻ  پچائڻ  کان  ٻار  جون  نپئيون  بدلائڻ  جهڙو  ڪم  عورت  سان  گڏ  مرد  کي  به  ڪرڻو  آهي،  سواءِ  ٻار  ڄڻڻ  ۽  ان  کي  ٿڃ  ڏيڻ  جي،  جنهن  لاءِ  ظاهر  آهي  هڪ  مرد مجبور  آهي.  جپان  ۾  ته  جپاني  عورت  آخري  مهيني  پيٽ  سان  به  پئي  گهر  کي  پوچا  ڏيندي  ۽  دڪيون  صاف  ڪندي.  هڪ  ٻار  ڪڇ  تي،  هڪ  ٻار  پيٽ  ۾  ۽  ٽئين  ٻار  کي  آڱر  کان  وٺي  اسڪول  ڇڏڻ  ويندي.  مڙس  آفيس  مان  سڌو  ڪلب  يا  بار  مان  ٿي  رات  جو  دير  سان  موٽندو  ته  به  ان  جو  مرڪندي  آڌر  ڀاءُ  ڪندي.  نشي  ۾  ڌت  ٿي  اچي  بستر  تي  ڪرندو  ته  بوٽ  ۽  جوراب  به  پاڻ  پيئي  لاهينديس  ۽  الٽيون  صاف  ڪري  زور  پئي  ڏينديس.  ڪنهن  آفيس  يا  بزنس  جي  دعوت  ۾  ڪنهن  جپاني  مرد  کي  زال  سميت  دعوت  هوندي  ته  به  نڀاڳو  زال  کي  ڍوئڻ  بدران  آفيس  جي  ڪلارڪ  ڇوڪري  يا  گرل  فرينڊ  کي  وٺي  دعوت  ۾  حاضر  ٿيندو.  اڃا  وڏي  پوسٽ  تي  پهچندو  يا  پئسو  ايندس  ته  سُريتون  يا  گيشائون  رکندو  ۽  هوڏانهن  جوڻس  گهر  ۾  ٻارن  جي  وڌيل  انگ  کي  ئي  منهن  ڏيندي  وقت  گذاري  ٿي.  اڌ  پير  چئمپل  ۾  اڌ  پٽ  تي،  سڄو  ڏينهن  سستن  پٽاٽن  بصرن  پويان  بازايون  ماپيندي  يا  ٻارن  جي  ضرورت  جي  شين  پويان  سپر  مارڪيٽون  ڇاڻيندي  وتندي.  سو  ڪو  ورلي  جپاني  مرد  هوندو،  جيڪو  يورپي  يا  آمريڪن  عورت  سان  شاديءَ  جي  چڪر  ۾  ڦاسندو،  نه  ته  هن  لاءِ  پنهنجي  جپاني  عورت  بيسٽ  آهي،  جيڪا  موچڙا  کائي  به  مرڪندي  رهي  ٿي. هوڏانهن  جپاني  عورتن  لاءِ  فارينر  چاهي  آمريڪن،  يورپي  هجي  يا  اسان  جي  ننڍي  کنڊ  جو  يا  عرب،  ايراني  ”بهترين  مڙس“  آهي  ۽  ساڳي  وقت  جپان  ۾  رهندڙ  اسان  جا  ڪنوارا  مرد  جپاني  عورتن  سان  شادي  ڪرڻ  ۾  پنهنجي  عاقبت  موچاري  ڏسن  ٿا.  جپان  ۾  توهان  کي  ڪيترائي  آمريڪن  ۽  يورپي  نظر  ايندا  ۽  ڪيترن  ته  جپاني  ڇوڪرين  سان  شادي  ڪري  هتي  جپان  ۾  پرمننٽ  رهائش  اختيار  ڪئي  آهي.  هو  اهو  ئي  چوندي  ٻڌبا  آهن  ته  سندن  زالن  جي  مقابلي  ۾  جپاني  زالون  بيحد  وفادار  ۽  خدمتگار  آهن،  نه  گهڻو  نخرو  اٿن  ۽  نه  انگل  آرو.  بلڪه  عورتون  ٿي  هو  پنهنجن  مڙسن  جا  لاڏ  کڻن  ٿيون. جپان  ۾  يورپ  يا  آمريڪا  کان  آيل  مردن  جا  موج  مزا  آهن.  هو  ميلن  ملاکڙن  يا  دعوتن  ۾  يڪدم  ڪا  جپاني  ڇوڪري  ڳوليو  وٺن  ۽  ڪيترا  ته  انهن  سان  شادي  ڪري  کين  پنهنجي  وطن  وٺيو  وڃن  يا  جپان  ۾  ئي  ٽڪيو  پون.  ٻئي  خوش  هوندا  آهن  يعني  جپاني  ڇوڪري  به  ته  يورپي  ڇوڪرو  به،  جو  جپاني  ڇوڪريءَ  لاءِ  پنهنجي  جپاني  مرد  کان  ڌاريو  بهتر  آهي  ۽  هن  کي  هڪ  ڌارئي  سان  شادي  ڪري  وڌيڪ  آزادي  ۽  عزت  ٿي  ملي.  ساڳئي  وقت  يورپي  مرد  لاءِ  پنهنجي  يورپي  عورت  کان  وڌيڪ  بهتر  جپاني  ڇوڪري  آهي،  جيڪا  جنهن  ليول  جي  چئيوان  ۽  چاهيندڙ  ٿي  مڙس  سان  ٻڌجي  رهي  ٿي،  ان  جي  مقابلي  ۾  سندس  يورپي  ڇوڪري  جهڙي  چيلاٽو.  جپان  ۾  نوڪري  يا  تعليم  لاءِ  ترسيل  يورپي  عورت  پاڻ  کي  بدنصيب  سمجهي  ٿي  جو  هن  ڏي  ڪو  جپاني  مرد  ته  ڌيان  نٿو  ڌري  پر  پنهنجو  يورپي  به  نه  ڏسي  ۽  يورپي  مرد  جپان  ۾  ڀلا  آخر  ڇو  انهن  جو  رُخ  ڪري،  جڏهن  چوڌاري  جپاني  ڇوڪريون  هن  مٿان  فدا  ٿيڻ  لاءِ  تيار  آهن. يوڪوهاما  شهر  جي  ياماشيتا  پارڪ  ۾  منهنجو  ملئي  شاگرد  (هاڻي  هتي  جي  جهازران  ڪمپنيءَ  جو  مئنيجر)  ڪئپٽن  علي  وٺي  هليو.  چوڌاري  جوڙا  جوڙا  نظر  اچي  رهيا  هئا.  يورپي،  آفريقي  ۽  اسان  جا  ايشيائي  شاگرد  جپاني  ڇوڪرين  سان  گڏ  هلي  رهيا  هئا.  اتي  اسان  جي  نظر  وڻ  هيٺان  بيٺل  ٻن  يورپي  (جيڪي  بيلجيم  جي  ڪنهن  ڪمپنيءَ  طرفان  هتي  بدلي  ٿي  آيون  هيون  ۽  ڪئپٽن  عليءَ  سڃاتن  ٿي)  عورتن  تي  نظر  پئي.  هو  پنهنجي  منهن  اڪيليون  آئسڪريم  ڪون  کائي  رهيون  هيون.  عليءَ  مون  کي  ملئي  زبان  ۾  چيو  ”هنن  ڇوڪرين  سان  جپان  جهڙي  ملڪ  ۾  وڏو  ظلم  آهي.“  عليءَ  جنهن  انداز  سان  چيو  آئون  سمجهي  ويس  ته  يورپ  جي  هنن  راڻين  کي  هتي  ڪير  پڇندو.  ويندي  سندن  هم  وطنن  کي  به  کٽيءَ  ته  نه  کنيو  آهي  جو  ههڙي  مهانگي  ملڪ  ۾  جپانين  جهڙين  مڪاني  مهمانواز  ڇوڪرين  بدران  هن  ”چٽين“  کي  پاڻ  سان  رکن. 
17,http://www.thekawish.com/Articles1/Altaf%20Shaikh/2005/2005/13%20Jul%2005.htm,جپان  جون  سَيون  ۽  ٽنڊو  آدم  جي  ران اربع 13 جولاءِ 2005ع جپان  جي  هن  شهر  ”شمونوسيڪي“  جي  گهٽين  ۾  گهمندي،  پراڻا  مندر  ۽  ڊٺل  محلاتون  ڏسندي،  منجهند  جو  هڪ  اچي  ٿيو  هو.  رستي  تان  ۽  گهران  کنيل  بسڪيٽن،  پٽاٽو  چپس  ۽  ٻين  شين  جا  پاڪيٽ  کولي  کائيندا  رهيا  هئاسين،  سو  بک  نه  لڳي  هئي.  پر  اسان  جي  جپاني  ميزبان  نتسوميءَ  چيو  ته  هلو  ته  توهان  کي  هتان  جي  خاص  ماني  کارايان.  اسان  کيس  گهڻو  ئي  چيو  ته  مانيءَ  جي  ضرورت  ناهي  جو  هاڻ  سڀ  ڪجهه  ڏسي  ڇيهه  ڪيوسين  ۽  مانيءَ  لاءِ  وري  شمونوسيڪي  شهر  جي  وچ  ڏي  هلجي،  ان  کان  بهتر  آهي  ته  هتان  ئي  هيءَ پل  ٽپي،  موجيءَ  هليو  هلجي،  جنهن  کان  پوءِ  ڪوڪورا آهي،  جتي  اسان  رهيل  هئاسين.  پر  نتسومي  ذهني  طرح  اسان  کي  هتان  جا  ڪي  ڊش  کارائڻ  لاءِ  آتي  هئي،  جيئن  ڪنهن  کي  اڏيرو  لعل  گهمائي  ٽندو  آدم  ۾  پڪل  ران  کارائجي. ”نوڊل  توهان  کي  وڻن؟“  نتسوميءَ  پڇيو. نتسومي  چڱيءَ  طرح  واقف  آهي  ته  اسان  لاءِ  ڇا  حلال  آهي،  ڇا  حرام.  ان  ڪري  هوءَ  اهو  نه  پڇندي  آهي  ته  هيءَ  شيءِ  توهان  کي  کائڻي  آهي  يا  نه.  هوءَ  نئين  شيءِ  لاءِ  فقط  پڇندي  آهي  ته  اها  توهان  کاڌي  آهي؟  يا  توهان  کي  پسند  آهي؟  هونءَ  جپاني  دوست  يا  سڃاڻو  پڇي  ته  توهان  کي  جپاني  کاڌو  پسند  آهي  يا  نه؟  ته  يڪدم  ”ها“  نه  ڪجي.  ڇو  ته  ٿي  سگهي  ٿو  ته  هن  جي  گهر  وڃڻ  تي  هو  توهان  لاءِ  ڪا  اهڙي  شيءِ  تيار  ڪرائي  يا  هوٽل  تان  گهرائي  وٺي،  جيڪا  حلال  نه  هجڻ  ڪري  توهان  کي  کائڻي  نه  هجي  ۽  هن  جو  پئسو  هڪ  طرف  ضايع  ٿئي  ۽ ٻئي  طرف  ٿئي. بهرحال  نتسوميءَ  هتي  نوڊلز  جو  پڇيو،  جنهن  لاءِ  ڪنهن  جي  به  پڇڻ  تي”ها“  ڪري  سگهجي  ٿي،  جو  هر  قسم  جون  نوڊلز  يا  اسپاگهيٽي  وغيره  ڪڻڪ  يا  چانورن  جي  اٽي  مان  ٺهن  ٿيون.  اهي  ٻئي  ٿلهي  قسم  جون  سَيُون  ٿين،  جهڙيون  پاڻ  وٽ  عيد  لاءِ  هٿ  جي  مشين  سان  ٺاهين.  ٻيون  ان  کان  ٿورو  وڌيڪ  ٿلهيون  ٿين.  انهن  کي  جپاني  اودون  چون.  ملائيشيا  ۽  هانگ  ڪانگ  پاسي  بلڪه  سڄي  ڏور  اوڀر  ۾  (جپاني  ڪوريا  سميت)  هڪڙيون  بيحد  سنهيون  سَيُون  به  عام  طرح  کاڌيون  وڃن  ٿيون،  جن  کي  جپاني سڏين  ۽  ملائيشيا  ۽  ان  جي  اوسي  پاسي  وارا  ملڪ  ”مي“ سڏين،  جيڪو  چيني  لفظ  آهي.  بهرحال  سَيُن  واري  شئي  اهڙي  آهي،  جنهن  جي  کائڻ  لاءِ  اسان  نتسوميءَ  سان  ضد  نه  ڪيو  ۽  هوءَ  ٽنڊو  آدم  جي  اها  ران  کارائڻ  لاءِ،  جنهن  خاص  ريسٽورنٽ  جي  ڳولا  ۾  هئي،  اها  نه  پئي  ملي.  هوءَ  ڪڏهن  نقشو  ڏسي،  ڪڏهن  ڪنهن  واٽهڙوءَ  کان  پڇي  ته  ڪڏهن  پوليس  واري  کان.  آخر  اها  ريسٽورنٽ  ملي  وئي،  جيڪا  پاڻ  ايڏي  وڏي  نه  هئي،  جيڏو  خدمتگار  ڇوڪرين  جو  تعداد  ۽  آداب.  قصو  مختصر  ته  جيتوڻيڪ  هن  ريسٽورنٽ  جي  هر  شئي  بيحد  مهانگي  هئي  ۽  نتسومي  پنهنجي  سخاوت  ۽  مهمانوازي  جو  مظاهرو  ڪري  رهي  هئي،  پر  افسوس  جو  جڏهن  انهن  نوڊلز  جا  ٽي  ٽي  پيالا  هر  هڪ  جي  اڳيان  رکيا  ويا  ته  خبر  ناهي  هڪ  هڪ  پيالي  مان  ٻه  ٻه  ٽي  ٽي  چمچا  ڪيئن  زهر  مار  ڪياسين. آئون  ته  ٺهيو  پر  احسن  ۽  ايمان  جيڪي  اٺن  سالن  کان  هتي  جي  کاڌن  تي  هريل  آهن،  اهي  به  نه  کائي  سگهيا. اسان  جا  هي  حال  ڏسي  نتسومي  به  ڏاڍو  پريشان  ٿي  وئي،  هاڻ  کيس  ڇا  ٻڌايون  ته  اسين  پاڪستاني  گرم  ماني  ۽  گرم  چانهه  پيئندا  آهيون  ۽  هن  اسان  لاءِ  هڪ  ته  ٿڌو  ڊش  گهرايو  ۽  ٻيو  انهن  ٽنهي  ٿڌن  ڊشن  ۾  عجيب  چٽڻيون  ۽ پيل  هيون،  جن  مان  ٿوم  ۽  هنڱ  جهڙي  نڪرندڙ  اُگري  ڌپ  اسان  لاءِ  بلڪل  اوپري  هئي.  جيتوڻيڪ  نتسومي  چٽ  چٽ  ۽  سُڙڪ  سُڙڪ  جا  آواز  ڪڍي  پنهنجا  ٽئي  پيالا  خالي  ڪري  وئي،  جيئن  هالا  جا  ماڻهو  صبح  جو  هوٽل  ۾  ويهي  پيالا  (نان  پاوا)  کائين.  بهرحال  اسان  پوءِ  ڀت  ۽  پٽاٽا  گهرائي  کاڌا.  اٿڻ  مهل  پنو  گهرائي  هوٽل  جو  نالو  ”هوتوهانا“ لکيم  ۽  نتسوميءَ  کي  چيم  ته  ان  تو  واري  خاص  ڊش  جو  نالو  لکي  ڏي،  جيڪو  اڄ  اسان  کاڌو  آهي.  (بلڪه  نه  کاڌو  آهي) ” “  (زارو  سوبا)  نتسوميءَ  لکيو  ۽  اسان  کان  هڪ  دفعو  وري  معافي  ورتي  ته  هن  اسان  کي  هڪ  اهڙي  شئي  کارائي،  جيڪا  اسان  جي  پسند  جي  نه  هئي.  ”تون  اجايو  پريشان  نه  ٿي،  آئون  نالو  ان  ڪري  ٿو  لکان  ته  متان  اسان  جي  ملڪ  جو  ڪو  ڀلجي  هتان  اچي  نڪري  ته  هن  ريسٽورنٽ  جي  (يعني  ٽنڊو  آدم  جي  هيءَ  ران)  يعني  ”زاروسوبا“  نه  کائي. ٻاهر  نڪري  هن  هوٽل  هوتوهانا  جي  اڳيان  فوٽو  ڪڍرايوسين  جو  حق  جي  ڳالهه  ڪبي  ته  جپاني  گلن  جي  جوڙجڪ وانگر  خوبصورت  لڳي  رهي  هئي.  ان  بعد  گهر  موٽڻ  کان  اڳ  نتسومي  پنهنجي  ڏاڏي  جي  قبرستان  ۾  وٺي  هلي.  در  وٽ  ئي  هٿ  جي  ڌمڻ  جو  نل  هو،  جيڪو  پنهنجي  پٽ  يوجي  کان  ڌمرائي  اتي  رکيل  پلاسٽڪ  جي  باردي  ڀري  ۽  ان  سان  گڏ  بانس  جي  لڪڻ  ۾  ٻڌل  ڪاٺ  جي  ڪَري  کڻي،  هتان  هتان  ٻين  قبرن  جي  قطارن  مان  ٿيندي  پنهنجي  ڏاڏي  جي  قبر  تي  آئي.  ان  مٿان  لڳل  پٿر  جو  سهڻو  ڪتبو  ڏسي  سمجهي  ويس  ته  سندس  ڏاڏي  بلڪه  سندس  پيءُ  ڪافي  مالدار  ٿو  لڳي.  جيئن  گذريل  ڪالم  ۾  ٻڌائي  آيو  آهيان  ته  انهن  قبرن  جي  مٿان  رکيل  ڪٽ  ورڪ  جي  ڪم  وارن  پٿرن  جي  لکن  ۾  قيمت  ٿئي  ٿي.  نتسومي،  سندس  پٽ  ۽  اسان  جي  احسن  ۽  ايمان  گڏجي  قبرن  کي  پاڻي  سان  ڌوتو  ۽  پوءِ  ان  ڪتبي  ۾  لڳل  لوهي  گلاسن  مان  پراڻيون  سڪل  ٽاريون  ڪڍي  تازيون  خريد  ڪري  آيل  ٽاريون  وڌيون  ۽  پوءِ  دل  ئي  دل  ۾  نتسومي  پنهنجي  زبان  ۾  يا  شايد  سنسڪرت  ۾  گوتم  ٻڌ  کان  (ٻڌ  ڌرم  جا  جپاني  ان  کي  ”ڪامي“  يعني  ديوتا  سڏين)  يا  پنهنجي  مري  ويل  وڏن  جي  روح  کان  (جو  جپان  ۾  شنتو  ڌرم  جا  پوڄاري  روحن  جي  پوڄا  ڪن)  يا  ٿي  سگهي  ٿو،  پنهنجي  حقيقي  اپائڻهار  کان  جيڪو  عالمن  جو  رب  آهي،  دعا  گهري.  ان  بعد  اسان  اچي  سندس  گاڏيءَ  ۾  ويٺاسين  ۽  پنهنجي  شهر  ڪوڪورا  جو  رخ  ڪيوسين. 
18,http://www.thekawish.com/Articles1/Altaf%20Shaikh/2005/2005/30%20Oct%2005.htm,"6  لک  روپيا  هڪ  شام  جي  ڪچهري آچر 30 آڪٽوبر 2005ع جپان  ۾  ايندڙ ڪيترا  ڌاريا  ماڻهو  ميڪ  اپ  ۾  ٿڦيل،  اوچن  ۽  ٻهڪندڙ  ويس  وڳن  ۾  ملبوس،  ناز  نخري  سان  هلندڙ  گيشائن  کي طوائفون  ئي  سمجهن  ٿا،  پر  ائين  ناهي.  گيشائون  اعليٰ  درجي  جون  فنڪارائون  چئي  سگهجن  ٿيون،  جن  مختلف  فنن  جو  علم  ۽  تربيت  حاصل  ڪرڻ  لاءِ  وڏي  محنت  ۽  جدوجهد  ڪئي  آهي.  هو  اڪيلي  سر  ويهي  مردن  جي  ٽوليءَ  يا  اڪيلي  مرد  جي  ڳالهين  ذريعي  دل  وندرائين  ٿيون.  دعوت  ۾  گهرايل  مهمانن  کي  وڏي  ادب  ۽  احترام  سان  چانهه  ۽  ڪافي  پيارين  ٿيون.  جپاني  سُرندو( وڄائي  يا  پنهنجي  مٺي  سُر  ۾  راڳ  آلاپي،  پنهنجي  مهمان  کي  خوش  ڪري  سگهن  ٿيون.  پر  هو  ڪنهن  به  صورت  ۾  هنن  سان  صحبت  ڪرڻ  لاءِ  ٻڌل  نه  آهن.  ائين  ته  هي  به  انسان  آهن،  ڪنهن  کي  دل  ڏئي  سگهن  ٿيون.  پنهنجي  مالڪڻ  جو  اڏو  ۽  ساٿ  ڇڏي،  پنهنجي  ڪنهن  پراڻي  مهمان  دوست  يا  عاشق  سان  ڀڄي  به  سگهن  ٿيون،  پر  اهڙا  واقعا  گيشائن  جي  دنيا  ۾  بلڪل  نه  برابر  ٿين  ٿا.  ڌاڙيلن  ۽  ننڍي  کنڊ  جي  کدڙن  وانگر  جپان  جي  هنن  گيشائن  جا  به  ڪجهه  اصول  آهن،  جن  کي  ٽوڙڻ  هنن  لاءِ  ناممڪن  آهي.  آيل  ڪنهن  دوست  سان  صحبت  ڪرڻ  يا  ڀڄي  وڃڻ،  پوءِ  ڀل  ته  اهو  شاديءَ  لاءِ  ئي  ڇونه  هجي،  نه  فقط  ان  هڪ  گيشا  لاءِ  پر  گيشائن  جي  سڄي  ڪميونٽي  لاءِ  اها  ڳالهه  ٻڏڻ  جهڙي  هوندي  آهي. ڪيترا  ڌاريا  خاص  ڪري  امير  آمريڪن  گيشائن  کي  پنهنجون  ضرورتون  پوريون  ڪرڻ  جو  سمبل  ان  ڪري  به  سمجهن  ٿا،  جو  ٻي  وڏي  لڙائي  هارائڻ  بعد  جپان  آمريڪا  جي  قبضي  ۾  اچڻ  ڪري،  هي  شان  شوڪت،  ڄاڻ  ۽  فن  جو  ادارو  پٺتي  هليو  ويو.  ان  جي  جاءِ  تي  عام  طوائفن  گيشائن  جو  روايتي  لباس  اوڍي،  هوٽلن  ۾  رهندڙ  امير  آمريڪين  جي  گهرائڻ  تي  گيشائون  ٿي  آيون  ٿي  ۽  آمريڪي  توڙي  ٻيا  ان  ۾  ئي  خوش  ٿيڻ  لڳا  ته  هنن  جي  حڪم  تي  جپان  جون  گيشائون  به  آڻ  مڃي  سگهن  ٿيون،  جيتوڻيڪ  ائين  نه  هو.  هيءُ  هڪ  اهڙو  آهي،  جنهن  کي  هتان  جو  مڪاني  ماڻهو  ئي  سمجهي  سگهي  ٿو  يا  اهو،  جيڪو  هتي  گهڻو  وقت  رهيو  هجي. اهو  ائين  آهي  جيئن  اسان  وٽ  ڪنهن  زماني  ۾  هيرا  منڊي  لاهور  کان  آيل  هر  ڳائڻي  طوائف  سمجهي  وئي  ٿي.  بلڪ  هر  اسٽيج  ڊرامي،  فلم  ويندي  ٽي  وي  جي  اوائلي  ڏينهن  تائين  هر  ڳائڻ  واريءَ  لاءِ،  جنهن  اسٽيج،  فلم  يا  ٽي  وي  تي  ڳايو  ٿي،  ان  کي  ماڻهن  مٿينءَ  صف  ۾  ٿي  بيهاريو.  بلڪه  حقيقت  اها  به  آهي  ته  ان  شعبي  لاءِ  آيون  ئي  ان  صفت  جون  عورتون  ٿي.  هڪ  فلم  پروڊيوسر  يا  ڊائريڪٽر  کي  گهڻي  ڀاڱي  اداڪارائون  چونڊڻ  لاءِ  گهڻي  ڀاڱي ملڪ  جون  ڳاڙهيون  بازارون  ئي  جاچڻيون  پيون  ٿي،  نڪي  اسڪول  ڪاليج.  پر  اڄڪلهه  اسان  وٽ  فلمن  يا  ٽي  وي  ڊرامن  جون  اداڪارائون  يا  ڳائڻيون  يونيورسٽين  جون  گريجوئيٽ  ۽  سٺن  خاندانن  جون  ٿينديون  وڃن.  انڊيا  جو  معيار  اڃا  به  وڌيڪ  آهي.  هنن  جي  ائڪٽريسن  توڙي  ماڊل  عورتن  جي  تعليم،  صحت،  ڳالهائڻ  ٻولهائڻ  جي  ڍنگ،  معلومات  ۽  محفل  ۾  اٿڻ  ويهڻ  جي  ادب  آدابن  جو  مقابلو  اسان  جي  ملڪ  جي  ڪا  ورلي  ڪري  سگهندي.  پر  ان  قسم  جو  معيار  اسان  وٽ  توڙي  انڊيا  ۾  جهڙوڪ  اڄ  آيو  آهي،  جڏهن  ته  جپان  ۾  جيستائين  گيشائن  جو  تعلق  آهي،  ته  وٽن  اهي  ڳالهيون  سئو  سال  اڳ  کان  موجود  هيون.  صحيح  معنيٰ  ۾  هر  گيشا  هڪ  اعليٰ  ۽  طاقتور  ادارو  آهي.  ڪيتريون  گيشائون  ملڪ  جي  وڏن  سياستدانن،  سائنسدانن،  فوجين،  حاڪمن،  فلمي  اداڪارن،  اعليٰ  رانديگرن  کان  مٿانهون  درجو  رکن  ٿيون.  هر  گيشا  جي  زندگيءَ  ۾  خبر  ناهي  ڪهڙن  ڪهڙن  اهم  شخصيتن  سان  ويجهڙائي  رهي  ٿي.  توڙي  کڻي  جسماني  ويجهڙائي  نه  ٿيندي  هجي،  پر  جيستائين  دل  جي  رازن  جي  ڳالهه  آهي،  ته  اهي  هڪ  گيشا  کان  ڳجها  نٿا  رهن.  پوءِ  به  اڻ  ڇپيل مطابق  اهي  راز  هتي  جون  گيشائون  جهڙيءَ  ريت  پنهنجي  پيٽ  ۾  محفوظ  رکن  ٿيون،  تنهن  جو  جواب  نه  آهي.  پنج  ئي  آڱريون  برابر  به  نه  آهن.  ڪڏهن  ڪڏهن  ڪا  گيشا  ڪا  ٻڙڪ  ٻاهر  به  ڪڍي  ويهندي  آهي  ۽  پوءِ  انهن  همراهن  جو  سِر  هليو  ويندو  آهي.  اهڙي  ئي  هڪ  گيشا  ملڪ  جي  هڪ  وزير  اعظم  جا  واڄٽ  وڄائي  ڇڏيا  هئا.  نتيجي  ۾  ٻيءَ  اليڪشن  ۾  نه  رڳو  هو  پاڻ،  پر  سندس  پارٽي  به  هارائي  وئي  هئي.  ساڳئي  وقت  ان  هڪ  گيشا  جي  غلطيءَ  ڪري  ٻيون  منهن  مٿو  پٽينديون  رهيون،  جو  ان  ڪيس  بعد  ملڪ  جا  امير  ڪارخانيدار،  فوجي  جنرل،  سياستدان  ۽  اعليٰ  بيورو  ڪريٽ  گيشائن  وٽ  ڀيرو  ڀرڻ  کان  ٽهڻ  لڳا  هئا. بهرحال  ملڪ  جي  مشهور  سياستدان،  بزنس  مين،  رانديگر  ۽  ٻين  اهم  شخصيتن  وانگر  جپان  جي  گيشائن  ۾  به  ڪجهه  اهم  شخصيتون  ٿي  گذريون  آهن  ۽  انهن  ۾  ڪي  ته  بين  الاقوامي  ”فيم“  جون  به  مالڪياڻيون  ٿيون.  ويجهڙائيءَ  ۾  هڪ  تمام  اهم  ۽  پنهنجي  وقت  جي  حسين  ترين  ۽  ذهين  گيشا  جي  مرڻ  جو  اخبار  ۾  پڙهي  ٻه  چار  لفظ  هن  بلي  بلي  گيشا  گرل  ميڊم  ڪيهارو  ناڪامورا تي  لکڻ  ويٺو  آهيان،  جنهن  جي  ملاقاتين  ۾  آمريڪا  جي  چارلي  چئپلن(ائڪٽر)  کان  وٺي  مشهور  فرينچ  ليکڪ  ۽  آرٽسٽ جهڙا  دنيا  جا  مشهور  ماڻهو  هئا  ۽  جپان  جي  تاريخ  جي  هيءَ  پهرين  گيشا  آهي،  جنهن  انگريزي  به  سکي.  ان  ڪري  نه  فقط  سندس  ملڪ  جا  جپاني،  پر  مغرب  جا  اهم  ماڻهو  هن  جا  ئي ٿيڻ  ۾  فخر  محسوس  ڪرڻ  لڳا  هئا.  مٿين  ٻن  ماڻهن  کان  علاوه  اسان  جي  جوانيءَ  جي  ڏينهن  جو  مشهور  بيس  بالر  بيت  رٿ  ۽  اخباري  دنيا  جو  امير  ترين  وليم  رئنڊولف  به  هن  گيشا  وٽ  ڦاٿل  رهيا  ۽  ”تنهنجي  زلف  جي  بند  ڪمند  وڌا،  زندان  هزارين  مان  نه  رڳو“،  آلاپيندا  رهيا. مئڊم  ڪهارو  ناڪا  مورا  ٽوڪيو  جي  هڪ  امير  ۽  تعليم  يافته  فئملي  ۾  1913ع  ۾  پيدا  ٿي،  سندس  نالو  ڪازوڪو( رکيو  ويو.  گيشا  ٿيڻ  بعد  هن  پنهنجو  نالو”ڪهارو“  رکيو،  جنهن  جي  معنيٰ  آهي”خوشنما  بهار.“  گيشائون  گهڻو  ڪري  هن  پروفيشن  ۾  اچڻ  بعد  پنهنجو  نالو  بدلائن  ٿيون،  جيئن  منهنجي  ڪتاب”ٽوڪيو  جي  گيشا  گرل“  ۾  مرڪزي  ڪردار  واري  گيشا  جو  نالو  ”مس  سدا  بهار  چنبيلي“  آهي. ڪهارو  جي  مائٽن  چاهيو  ٿي  ته  هوءَ  ڊاڪٽر  يا  ٽيچر  ٿئي.  ان  ڪري  پندرهن  سالن  جي  ڄمار  تي  پهچي،  جڏهن هن  گيشا  ٿيڻ  جي  ارادي  جو  اظهار  ڪيو  ته  پهرين  سندس  ماءُ  پيءُ  ان  جي  مخالفت  ڪئي.  جيتوڻيڪ  جپان  جي  سوسائٽيءَ  ۾  ڪنهن  جو  گيشا  ٿيڻ  خراب  نٿو  سمجهيو  وڃي،  بلڪه  فخر  جي  ڳالهه  ليکي  وڃي  ٿي.  بهرحال  سال  بعد  جڏهن  هوءَ  سورهن  سالن  جي  ٿي  ته  ماءُ  پيءُ  هن  کي  گيشائن  جي  اعليٰ  ڪميونٽي  ۾  داخل  ڪرايو. ٽريننگ  دوران(جڏهن  ٿيڻ  واري  گيشا  مائيڪو  سڏبي  آهي)  هن  آرٽ  ۽  فن  جي  شين  سکڻ  سان  گڏ  انگريزي  پڙهڻ  تي  به  ڌيان  ڏنو.  اهو  ئي  سبب  آهي  جو  گيشا  ٿيڻ  بعد  پنهنجي  وقت  جي  مڙني  گيشائن  ۾  ڪهارو  کي  مغربي  ملڪن  کان  آيل وڌيڪ  پسند  ڪيو  ٿي  ۽  هن  سان  رهاڻ  ڪرڻ  ۾  پنهنجي  خوشنصيبي  سمجهي  ٿي.  فرينچ  شاعر  جين ته  هن  جي  حسن  ۽  ذهانت  تي  ايڏو  فدا  هو،  جو  هڪ  دفعي  ته  هن  يڪو  هفتو  ڪهارو  سان  ڪچهريءَ  ۾  گذاريو  ۽  هن  جي  ڳالهين  مان ٿي  گيشا  تي  نظم  لکيائين. ڪهارو  گيشائن  بابت  چوندي  هئي  ته  صحيح  معنيٰ  ۾  ڪامياب  گيشائون  اهي  آهن،  جيڪي  آرٽ  ذريعي  مرد  جي  دل  وندرائين.  يعني  دلچسپ  ڳالهين،  ڳائڻ  وڄائڻ،  چرچي  ڀوڳ  ۽  شعر  و  شاعري  ذريعي  ۽  نه  جنس  ذريعي.  ڇو  ته  ”شا“  معنيٰ  وندرائڻ  واري  ۽  گي معنيٰ  آرٽ  ذريعي.  اها  گيشا  جيڪا  مرد  کي  هئنڊل  نٿي  ڪري  سگهي،  اها  گيشا  نه  چئبي. ۽  ڪهارو  لاءِ  مشهور  آهي  ته  هوءَ  ان  ڳالهه  ۾  اهڙي  ته  هوشيار  هئي،  جو  هن واري  رسم  جي  رات  به  پنهنجي  مان  واري  مهمان  کي  ڳالهين  ۾  اهڙو  ته  وڪوڙي  رکيو،  جو  صحبت  تائين  نوبت  ئي  نه  آئي  ۽  هن  کي  ننڊ  اچي  وئي.  گيشا  جي  هر  شام  جي  ورتل  في  ۾  ”ماما  سان“  جو  وڏو  حصو  ٿئي  ٿو.  هيءُ  هڪ  اهڙو  ڌنڌو  آهي،  جنهن  ۾  ماما  سان  (مالڪڻ)  گيشا  جي  رهائش،  کاڌي  پيتي  ۽  ٽريننگ  تي  پنج  6 
		سال  سيڙپ  ڪري  ٿي  ۽  پوءِ  گيشا  جي  قابليت  مطابق  هن  جي  ڪمائي  ٿئي  ٿي.  سواءِ واري  رسم  واري  هڪ  رات  جي،  ان  بعد نه  گيشا  ٻڌل  رهي  ٿي  ۽  نه  ماما  سان  کيس  زور  ڀري  سگهي  ٿي.  ڪهارو  جي  حسن ۽  آرٽ  جي  ذهانت  جو  اندازو  ان  مان  لڳائي  سگهجي  ٿو،  ته  هوءَ  پنهنجي  وقت  جي  مهانگي  ترين  گيشا  هئي.  هن  وٽ  مڪاني  ۽  ڌاريا  امير  ماڻهو  آيا  ٿي  ۽  بلن  جون  رسيدون  ۽  انڪم  ٽيڪس  ڊپارٽمينٽ  جا  رجسٽر  شاهد  آهن،  ته  ڪهارو  جي  ڪنهن  ڪنهن  شام  جي  في(جنهن  ۾  مهمانن  سان  ڳالهائڻ  ٻولهائڻ  سان  گڏ  ميوزڪ  ۽  ناچ  به  شامل  هوندو  هو)  ٻارهن  هزار  ڊالر(يعني  6 
		لک  رپيا)  به  هئي. "
19,http://www.thekawish.com/Articles1/Altaf%20Shaikh/2005/2005/07%20May%2005.htm,ڪاغذ  جا  گهر  ،  ميزبان  ماءُ ۽  ڊگهن  ماڻهن  جو  مسئلو ڇنڇر 07 مئي 2005ع جپان  حڪومت  جڏهن  ڌارين  ملڪن  جي  شاگردن  کي  اسڪالر  تي  جپان  جي  يونيورسٽين  ۾  اعليٰ  تعليم  حاصل  ڪرڻ  لاءِ  گهرائي  ٿي  ته  هنن  کي  خرچ  پَکي  ۽  تعليمي  سهولتن  سان  گڏ  هڪ  مڪاني  ” “ (ميزبان  فئملي)  سان  به  تعارف  ڪرائي  ٿي،  جيڪا  هنن  کي  جپان  ۾  گهرو  مسئلن  ۾  رهنمائي  ۽  مدد  ڪري  سگهي.  مثال  طور  رهائش  لاءِ  مسواڙي  گهر  ڳولي  ڏيڻ،  ٻارن  لاءِ  اسڪول  ۾  داخلا  وٺرائي  ڏيڻ  يا  ڪو  ٻيو  مسئلو  هجي.  جيئن  ته  اسان  جا  ٻار  اسڪول  ۾  عام  ملندڙ  لنچ  نٿا  کڻي  سگهن،  جو  انهن  ۾  پورڪ سوئر  جو  گوشت)  ٿئي  ٿو  ته  انهن  لاءِخاص  مانيءَ  جو  بندوبست  ڪرائڻ  يا  شروعاتي  ڏينهن  ۾  جپاني  نه  اچڻ  ڪري  مترجم( جا  فرض  ادا  ڪرڻ،  وغيره. هوسٽ  فئمليون  گهڻو  ڪري  تمام  امير  ٿين  ٿيون  ۽  هنن  لاءِ  انگريزي  اچڻ  به  ضروري  آهي،  جيئن  ڌارئي  ملڪ  کان  آيل  مهمانن  جي  ڳالهه  سمجهي  سگهن.  پئسي  واريون  هجڻ  ڪري  اهي  دنيا  جي  ڪيترن  غمن  ۽  فڪرن  کان  آزاد  آهن  ۽  واندڪائي  هجڻ  ڪري  هو  پنهنجو  پاڻ  کي  ٻين  جي  مدد  ڪرڻ  ۾  مشغول  رکن  ٿيون.  هوسٽ  فيملي  جا  زال  مڙس  گهڻو  ڪري  وڏيءَ  عمر  جا ٿين.  سندن  اولاد  شاديون  ڪري  يا  نوڪريءَ  خاطر  ٻئي  شهر  ۾  رهي  ۽  هي  اڪيلا  هجڻ  ڪري  ڪنهن  ڌارئي  جي  مدد  ڪرڻ  ۽  انهن  جي  خبر  چار لهڻ  ۾  خوشي  محسوس  ڪن  ٿا. اهڙيءَ  صورت  ۾  جپان  ۾  پڙهائيءَ  لاءِ  ايندڙ  ڌارين  ملڪن  جي  شاگردن  ۽  انهن  جي  فئملين  لاءِ  هن  قسم  جون  ميزبان( جپاني  فئمليون  وڏي  مدد  آهن  ۽  ساڳئي  وقت  اهي  شاگرد  ۽  انهن  جا  ٻار  هنن  جپاني  هوسٽ  فئملين  لاءِ  وندر  آهن.  اسان  جو  ڀاڻيجو  مشتاق  ميمڻ  به  جڏهن  هيروشيما  يونيورسٽيءَ  ۾  پي  ايڇ  ڊي  لاءِ  جپان  اچي  رهيو  هو  ته  هن  کي  يونيورسٽيءَ  طرفان  ٻڌايو  ويو  ته  هيروشيما  ۾  چار  سال  رهڻ  دوران  سندن  هوسٽ  مدر(  ميزبان  ماءُ)  ترميڪو  هوندي.  جپان  پهچڻ  تي  ۽  هيروشيما  ۾  چار  سال  رهڻ  دوران  ته  هيءَ  عورت  سندن  مدد  ڪندي  رهي،  پر  هاڻ  هيروشيما  ڇڏي  فڪوئوڪا  ضلعي جي  شهر  ڪوڪُورا  ۾  رهڻ  تي  به  اها  هوسٽ  مدر  ڪڏهن  ڪڏهن  هيروشيما  کان  هنن  سان  ملڻ  لاءِ  هليو  اچي  ۽  فون  ته  سدائين  ڪندي  رهي  ٿي.  هي  اڄ  به  هيروشيما  هن  جي  گهر  ائين  وڃي  رهن  ڄڻ  پنهنجو  گهر  هجين.  بقول  مشتاق  جي  ته  جيڪڏهن  هيءَ  هوسٽ  مدر  نه  هجي  ها  ته  هن  لاءِ  پي  ايڇ  ڊي  ڪرڻ  مشڪل ٿي  پوي  ها ۽ هو  ٻارن  سان  گڏ  جپان  ۾  رهي  نه  سگهي  ها. مشتاق  جڏهن  جپان  آيو  هو  ته  سندس  ٻار  تمام  ننڍا  هئا.  وڏو  پٽ  احسن  اڍائي  سالن  جو  مس  هو.  ڌيءُ  ايمان  ڏيڍ  سال  جي  هئي.  ٻارن  جي  ماءُ  مريم(جيجل)  شاديءَ  کان  اڳ  اسان  سان  گڏ  جپان  ۾  ڪافي  وقت  گذاريو  هو  ۽  هوءَ  هتي  جي  ڪلچر  ۽  زبان  کان  ڪجهه  ڪجهه  واقف  ضرور  هئي،  پر  ايترو  نه  هئي  ۽  ويتر  پاڪستان  اچي  انگريزي  پڙهڻ  ۽  شاديءَ  بعد  انگلينڊ  ۾  رهڻ  ڪري،  هن  لاءِ  توڙي هن  جي  مڙس  مشتاق  لاءِ  انگريزي  ڳالهائڻ  وارن  ملڪن  ۾  رهڻ  وڌيڪ  آسان  هو.  سو  اهڙيءَ  صورت  ۾  هيروشيما  جي  هيءَ  هوسٽ  فيملي  هنن  لاءِ  وڏي ثابت  ٿي.  جنهن  سان  گڏ  ننڍا  ٻار  احسن  ۽  ايمان  رهي،  جلد  ئي  جپاني  ڳالهائڻ  سکي  ويا  ۽  پوءِ  جپاني  اسڪول  ۾  داخلا  ۽  پڙهائيءَ  ۾  به  کين  تڪليف  نه  ٿي.  نه  ته  هن  پاسي  انگريزي  اسڪول  بنهه  نه  هجڻ  ڪري  ٻارن  جي  تعليم  جو  وڏو  مسئلو  هو،  جيسين  جيجل  جپاني  زبان  ۾  ڀڙ  ٿئي،  تيسين  ٻارن  کي  هوم  ورڪ  ڪرائڻ،  گهمائڻ  ڦيرائڻ  هن  هوسٽ  مدر  جي  ذمي  رهيو  ۽  مشتاق  فقط  پنهنجي  پڙهائيءَ  کي  منهن  ڏيندو  رهيو.  تعليم  بعد  نوڪريءَ  لاءِ  جڏهن  مشتاق  وارا  هن  شهر  ڪوڪورا  ۾  آيا  ته  هتي  جيڪي  مڪاني  جپاني  فئمليون  هنن  جون  واقف  ٿيون،  انهن  ۾  هڪ  پنجاهه  پنجونجاهه  سالن  جي  عورت  نتسومي  پڻ  هئي،  جيڪا  دراصل  هتي  رهندڙ  ٻن  پاڪستاني  شاگردن  جي  هوسٽ  مدر  ٿي  رهي  هئي.  اهي  شاگرد  تعليم  مڪمل  ڪري  آسٽريليا  ۽ هليا  ويا  هئا  ۽  مشتاق  وارن  جي  هتي  اچڻ  سان  نتسومي  هنن  جي  دوست  گهٽ  پر  هوسٽ  مدر  وڌيڪ  ٿي  پئي.  تمام  گهڻو  قربائتي  ۽  صابرين  هجڻ  ڪري  احسن  ۽  ايمان کي  به  هن  سان  ايڏي  ته ٿي  پئي  آهي  جو  هن  سان  گڏ  گهمڻ  يا  هن  جي  گهر  وڃي  رهڻ  ۾  وڌيڪ  خوش  ٿين  ٿا،  جو  هوءَ  هنن  جو  هر  انگل  آرو  کڻي  ٿي.  سندس  گهر  هتان  وچ  شهر  کان  ست  اٺ  ميل  پري  ٻهراڙيءَ  پاسي  آهي  ۽  هن  پاسي  جي  ٻهراڙي  ڏسڻ  وٽان  ٿئي  ٿي.  ڪارنر  پلاٽ  تي  سندس  وڏو گهر  آهي،  جنهن  جي  هڪ  ڪنڊ  تي  گهر  جو  دروازو  آهي  ته  ٻي  ڪنڊ  جيڪا  مين  روڊ  تي  آهي،  دڪان  آهي.  وچ  ۾  ڪچن  آهي،  يعني  دڪان  ۾  ويهڻ  بدران  ڪچن  ۾  ويهي  رڌ  پچاءُ  ڪندي  آهي  يا  اتي  رکيل  ٽي  وي  ڏسي.  دڪان  ۾  گراهڪ  جي  گهڙڻ  سان  ٽيپ  رڪارڊر  ذريعي  آٽوميٽيڪلي”اراسائي  ماسي“  (ڀلي  ڪري  آئين)  وڄڻ  جي  آواز  تي  هوءَ  ڪچن  مان  اٿي  آيل  گراهڪن  کي  منهن  ڏيندي  آهي.  هونءَ  گهڻو  تڻو  دڪان  تي  سندس  مڙس  ۽  اسي  سالن  جو  سهرو  ويهن  ۽  پاڻ  سڄو  ڏينهن  متسوبشي  جي  گاڏي  کڻي،  چڪر  هڻي.  دڪان  ڪمائيءَ  کان  وڌيڪ  سندن  وندر  جو  ذريعو  آهي،  جتي  ان  علائقي  جا  مڪاني  ماڻهو  ۽  هاءِ  وي  تان  لنگهندڙ  مسافر  سگريٽ،  ڊرنڪ  يا  ڪا  سوکڙي  پاکڙي  وٺڻ  لاءِ  اچن  ۽  جن  سان  هنن  جي  ڪچهري  مچي  پئي  هوندي  آهي.  نتسومي  وارن  کي  هن  دڪان  کان  علاوه  ٻيون  جايون  جڳهيون  مسواڙ  تي  آهن.  کين  يُوجي  نالي  هڪڙو  پٽ  سورهن  سالن  جو  آهي،  جيڪو  سندن  گهر  کان  چاليهه  ميل  کن  پري  ياهاتا  نالي  شهر  جي  هڪ  پرائيويٽ  اسڪول  ۾  پڙهندو  آهي،  جتي  ملڪ  جي  اميرن،  نوابن  جا  ٻار  خاص  خيال  هيٺ  پڙهن  ٿا.  جيئن  پاڻ  وٽ  ڪنهن  زماني  ۾  لاهور جي  ايڇيسن  اسڪول  جو  نمونو  هو. اسان  جي  پاڪستان  کان  اچڻ  تي  هڪ  ڏينهن  نتسومي  اسان  سان  ملڻ  آئي.  هوءَ  پاڻ  سان  ڪجهه  تحفا  به  کڻي  آئي.  اسان  کي  پنهنجي  گهر  هلڻ  جي  دعوت  ڏنائين  ۽  ان  بعد  هڪ  ٻه  دفعو  فون  تي  به  چوندي  رهي،  پر  آئون ڪندو  رهيس،  جو  ٻئي  جي  گهر  ۾  رهڻ  سان  ماڻهو  جهڙو  ٻڌو  ٻانهو  ٿيو  پوي.  هر  وقت  ڏند  ڪڍي  ويهي  ڪچهري  ڪري  يا  ميزبان  جي  ساراهه  ڪري  ۽  مرضيءَ  سان  نه  ليٽي  سگهجي،  نه  آزاديءَ  سان  هلي  سگهجي.  خاص  ڪري  جپاني  گهرن  جي ۾  مون  جهڙو  ڊگهو  ۽  بي  افعالو  ماڻهو  ته  مون  ڏٺو  آهي  ته ٿيو  پوي.  اهو  ان  ڪري  نه  ته  جپانين  جا  گهر  ننڍا  آهن،  انهن  کان  ننڍا  ڪمرا  ته  جهاز  تي  ٿين  ٿا.  پر  اهي  لوهه  جا  مضبوط  ٿيا،  جپاني  گهرن  جو  ڀتيون،  ڇتيون  ۽  فرش  سنهي  ڪاٺ،  تيلن  ۽  دفترين  جا  ٿين.  ڪاٺ  جي  سنهي  فرش  يا  تونئريءَ  تي  جنهن  نموني  سان  هو  ننڍڙيون  وکون  کڻي  نزاڪت  سان  هلن  ٿا،  ان  لاءِ  پرئڪٽس  کپي  ۽  ماڻهوءَ  جي  دماغ  ۾  ايڏي  پابندي  رهي  ٿي،  جو  هو  ذهني  طرح  پاڻ  کي  قيد  سمجهي  ٿو.  جپاني  گهرن  ۾  فرش  ۽  ڇتين  کان  ڀتيون  نازڪ  ٿين  ٿيون  ۽  نتسوميءَ  جو  گهر  ته  اهڙو نازڪ  نموني  جو  هو،  جنهن  جون  ڀتيون  ٽوڪيو  جي  مسافر  خانن  وانگر  اهڙي  سنهي  پَني  جون  هيون  جو  انهن  مان  ٻاهر  جي  روشني  به  آئي  ٿي.  معنيٰ  ننڊ  ۾  به  ماڻهو  خبردار  رهي،  ابتو  سبتو  پاسو  ورائڻ  سان  ڪو  گلاس  يا  گلدستو  ته  ڇا  پر  سڄي  ڀت  اچي  پَٽ  تي  پوي.  جي  پَٽ  تي  نه  پوي،  ته  به  پنو  ڦاٽڻ  تي  غائب  ٿي  وڃي.  ان  ڪري  ڪنهن  سڃاڻوءَ  جي  گهر  ۾  رهندي  پنهنجو  پاڻ  کي  ته  تڪليف  ۾  محسوس  ڪندو  آهيان،  پر  لڳندو  اٿم  ته  ميزبان  کي  به  تڪليف  ۾  وجهي  ڇڏيو  اٿم.  پر  نتسوميءَ  جي  بار  بار  منٿون  ڪرڻ  ۽  احسن  ۽  ايمان  جي  شوق  ڪري،  مون  کي  ها  ڪرڻي  پئي.  سڀ  کان  وڏي  ڳالهه  ته  جيجل  هر  هر  چوندي  رهي  ته  ڪو  تڪلف  نه  ڪريو،  جو  هيءَ  هوسٽ  مدر  نتسومي  تمام  مست  ملنگ  آهي.  گهر  ۾  پيا هلجو  چلجو،  جنهن  وقت  ليٽڻ  تي  دل  چوي  ته  ليٽي  پئجو  ۽  جيڪي  وڻي  فرج  مان  ڪڍي  پيا  کائجو.  سندس  مڙس  ته  ايڏو  شرميلو  آهي،  جو  ڪڏهن  ملڻ  به  نه  ايندو  آهي  ۽  مانيءَ  تي  به  اسان  کي  اڪيلو  ڇڏي  ڏيندا  آهن  ۽  هو  اسان  جي  مذهبي  پابندين  کان  واقف  آهن،  ان  ڪري  ڪا  به  اهڙي  شيءِ  کائڻ  لاءِ  توهان  کي  نه  ڏيندا.  نماز  لاءِ  به  هن  کي  وڃڻ  سان  چئجو  ته  قطب  نما  ذريعي  توهان  کي  قبلي  جو رخ  ٻڌائيندي. 
20,http://www.thekawish.com/Articles1/Altaf%20Shaikh/2005/2005/10%20Apr%2005.htm,جپانين  ۾  ڪارٽونن  ڏسڻ  جو  شوق آچر 10 اپريل 2005ع جپان  ۾  ڪتابن  وانگر  اخبارون  ۽  رسالا  به  ڏاڍا  مهانگا  ملن  ٿا.  20  صفحن  جي  انگريزي  اخبار جيڪا  اسان  جي  بلڊنگ  ۾  هيٺين  ماڙ  تي  رهندڙ  انگلش  ٽيچر  کان  وٺي  پڙهندو  آهيان،  ان  جي  قيمت  160  يين  يعني  80  رپيا  آهي  ۽  اهو  ئي  حال  ٻين  اخبارن  جو  آهي.  پر  هتي  جا  ماڻهو  اخبار  ڏاڍي  ٿا  پڙهن.  سڄي  ملڪ  ۾  180  کن  اخبارون  ڇپڻ  جون  ڪمپنيون  آهن  ۽  هر  ڪمپني  مختلف  ڊيلي،  شام  جي  ۽  هفتيوار  اخبار  ڇپي  جيئن  پاڻ  وٽ  ڪاوش  ۽  ٻيا  پبليڪيشن  گروپ  مختلف  اخبارون  ڇپين  ٿا.  ويجهڙائيءَ  ۾  ٿيل  هڪ  سروي  مطابق  جپان  ۾  روزانو  0 6  ملين  اخبارون  وڪامن  ٿيون. جپان  جي  سڀ  کان  گهڻي  مشهور  اخبار آهي،  جنهن  جي  سرڪيوليشن  نه  فقط  جپان  ۾  پر  سڄيءَ  دنيا  ۾  وڏي  ۾  وڏي  آهي  ۽  تقريبن  ڏهه  ملين  يعني  هڪ  ڪروڙ  ڪاپيون  ڏهاڙي  وڪامن  ٿيون.  اها  اخباري  ڪمپني  انگريزيءَ  ۾  به نالي  اخبار  ڪڍي  ٿي،  پر  جپان  مان  نڪرندڙ  انگريزي  اخبارن  ۾  جپان  ٽائيمس  وڌيڪ  مشهور  آهي.  انهن  کان  علاوه  انگريزي  اخبارن  ۾ ۽ به  چڱيون  مشهور  آهن.  ٻاهر  جي  ملڪن  جي  رسالن  ۾  نيوز  ويڪ  ۽  ٽائيم  جتي  ڪٿي  نظر  اچن  ٿا  ۽  منهنجي  خيال  ۾  انهن  جي  قيمت  پڻ  سڄيءَ  دنيا  کان  وڌيڪ  هتي  جپان  ۾  آهي.  دڪانن  تي  انهن  جو  في  پرچو  ست  سئو  يين  ۾  ملي  ٿو.  سي  ٿيا  پنهنجا  ساڍا  ٽي  سئو  رپيا،  جو  جپاني  هڪ  سئو  يين  پاڪستاني  پنجاهه  رپين  برابر  آهي. جپانيءَ  ۾  هلندڙ  ٽي  وي  اسٽيشن ( ۾  اين  ايڇ  ڪي يعني  جپان  براڊ  ڪاسٽنگ  ايسوسيئيشن  سڀ  ۾  وڏي  آهي.  اين  ايڇ  ڪي  جي  بجيٽ  ملڪ  جي  اسيمبلي  پاس  منظور  ڪري  ٿي،  پر  مڪمل  طرح  خود  مختيار  آهي  يعني  سرڪار  جي  ”واهه  واهه“  ڪرڻ  لاءِ  نه  هلائي  وئي  آهي.  اين  ايڇ  ڪي  جا  ڪل  چار  چئنل  آهن،  2 سيٽلائيٽ  وارا  ۽  2 جيڪي  ملڪ  جي  33  ملين  ٽي  وين  ذريعي  ڏٺا  وڃن  ٿا  ۽  جن  جي  فقط  اين  ايڇ  ڪي  جا  اهي  چار  چئنل  ڏسڻ  جي  ماهوار  في  1320  يين  آهن  يعني  ساڍا  6  سئو  رپيا  کن. پرائيويٽ  چينل  ۾  اين  ٽي  وي  (نپان  ٽيليويزن  نيٽ  ورڪ)  سڀ  ۾  گهڻو  هلي  ٿو.  ان  کان  علاوه  ٻيا  به  ڪيترا  اخباري  گروپ  ٽي  وي  چئنل  هلائڻ  ۾  حصيدار  آهن.  هن  چئنل  تان  مختلف  پروگرام  اچن  ٿا.  ان  کان  علاوه  ڊرامن  جي  لحاظ  کان  ٽي  بي  ايس  چئنل  مشهور  آهي  ۽  خبرن  کان آهي،  جيڪو  لڳي  ٿو  ته اخبار  وارن  جو  آهي.  ان  کان  علاوه پڻ  مختلف ڏئي  ٿي.  جپان  ۾  هڪ  ٻيو  جپاني  سيٽلائيٽ  چئنل مشهور  آهي،  جيڪو  سال  ۾  500  کن  فارين  جون  فلمون  پڻ  ڏئي  ٿو.  هن  چئنل  جي  ماهوار  في  2030  يين  آهي.  نيشنل  جاگرافڪ،  ائنيمل  پلينيٽ،  ڊسڪوري،  لالا  جهڙا  ڪيترائي  ڌارين  ملڪن  جا  چئنل  ڪيبل  ذريعي  ملن  ٿا،  جن  مان  هر  هڪ  جي  الڳ  الڳ  ماهوار  في  آهي.  جپان  ۾  ڪامڪن  جا  ڪتاب  ۽  رسالا  ڏاڍو  ٿا  هلن.  بلڪه  ڪي  ڪي  ڪامڪن  جا  رسالا  ته  اهڙا  ٿلها  ٿا  نڪرن،  جهڙا  آلجبرا  ۽  فزڪس  جا  ڪتاب  بلڪه  ٽيليفون  ڊئريڪٽري  سمجهو.  ڪامڪ  نه  فقط  ٻار  پڙهن  ٿا،  پر  وڏا  پڻ. هڪ  يورپي  همراهه  هڪ  ڏينهن  هتي  جي  هڪ  مشهور  بڪ  اسٽال ۾  ڪتابن  جي جو  جائزو  وٺندي  چيو مون  کي  اها  ڄاڻ  هئي  ته  جپاني  ٻارن  جي  حسابن  جي  قابليت  جو  مقابلو  دنيا  جي  ڪنهن  ملڪ  جو  ٻار  ڪري  نٿو  سگهي،  پر  مون  کي  اها  هتي  اچي  خبر  پيئي  آهي  ته  جپاني  ٻار  توڙي  وڏا  جيترا جا  ڪتاب  پڙهن  ٿا  يا  انهن  جي  جپان  ۾  کپت  آهي،  اوتري  دنيا  ۾  ڪٿي  به  نه  آهي.  جپاني  لفظ دراصل  هر  قسم  جي  ڪارٽونن  لاءِ  آهي.  چاهي  ڪامڪ  بڪ  هجن  يا  اخبارن  رسالن  ۾  ڪارٽونن  جون  پٽيون،  جيئن  ڪنهن  زماني  ۾  هڪ  اردو  اخبار  جي  ڪامڪ  پٽي ”ٽارزن  ڪي  واپسي“  هوندو  هو.  جپان  ۾  ڪتابن  جي  دڪانن  ۾  گهڙبو  ته  سڀ  کان  گهڻي  جاءِ  هنن  منگا  جي  والاريل  هوندي.  مزي  جي  ڳالهه  اها  ته  هنن  ڪامڪ  ڪتابن جا  ٽائيٽل  هميشه  انگريزيءَ  ۾  ٿين.  جپان  ۾  هي  منگا  (ڪارٽون)  ٺاهڻ  وارا  هزارين  آهن  ۽  جيئن  ته  هنن  رسالن/ڪتابن جو  وڏو  وڪرو  آهي،  ان  ڪري  هي  آرٽسٽ  توڙي  لکڻ  ۽  ڇاپڻ  وارا  تمام  گهڻو  ڪمائين  ٿا  ۽  سندن  شان  شوڪت  فلمي  اداڪارن  جهڙو  آهي.  جپان  ۾  منگا  جو  وڏو  بزنيس  هجڻ  جو  اندازو  فقط  ان  مان  لڳائي  سگهجي  ٿو  ته  منگا  جي  هڪ  هفتيوار  رسالي  ”شانيون  جمپ“  جون  هر  هفتي  پنج  ملين  يعني  اڌ  ڪروڙ  ڪاپيون  ڇپجن  ٿيون. جپان  هونءَ  شريف  ملڪ  سمجهيو  وڃي  ٿو،  پر  انهن  ڪامڪن  جا  صفحا  اٿلائيندي  اسان  ايشيائي  ماڻهو  ته  ڇا  پر  يورپي  به  ڇرڪيو  وڃن،  جو  انهن  ۾  ڪي  ڪي  مار  ڌاڙ  جا  ۽  ويندي  اگهاڙا  پوز  اهڙا  ڏنا  وڃن  ٿا،  جو  سئيڊن  جا  ماڻهو  به  تعجب  کائين.  هونءَ  جپاني  سينسر  ٻاهر  جي  ملڪن  جي  رسالن  تي  سخت  آهي، پر  منگا  ۾  ڏنل  اوگهڙ تي  هتي  جو  سينسر  بورڊ  اکيون  ٻوٽيو  ڇڏي.  ڪن  ڪن (ڪامڪن)  ۾  خاص  ڪري  عورتن  جي  لاءِ  ڇپيلن  ۾،  جنسي  تعلقات  پڻ  عام  ڏيکاريا  وڃن  ٿا.  ساڳئي  وقت  ڪي  ڪي  منگا  شاگردن  جي  تعليم  ۽  پڙهائيءَ  لاءِ  پڻ  ڇپجن  ٿا  ۽  ٻار  پڙهي  هوشيار  ٿين  ٿا.  اهي  فزڪس  ۽  ڪيمسٽري  جون  شيون  جيڪي  هونءَ  هڪ  ٻار  کي  سمجهڻ  ۾  ڏکيون  لڳن،  سي  هنن ذريعي  سولي  طرح  سمجهيو  وڃن  ۽  ان  لاءِ (پڙهائي  ڪامڪ)  ۽ (پرئڪٽيڪل  ڪامڪ)  مشهور  آهن،  جيڪي  هاءِ  اسڪول  جي  سبجيڪٽن  کان  وٺي  انٽرنيشنل  فائننس  ۽  ڪامرس  جهڙن  عنوان  لاءِ  فائديمند  آهن. ٻارن  لاءِ  اڄ  ڪلهه  سڀ  کان  گهڻو  پسنديده  منگا  ”دورائيمن“  جو  آهي.  دورائيمن  هڪ  روبوٽ  ٻلي  آهي،  جنهن  جا  پهرين  1970ع  ۾  ڪتابي  صورت  ۾  ڪارٽون  شروع  ٿيا.  ان  جي  مختلف  ڊزن  کن  ڪتابن  جون  اڄ  تائين  ڪروڙ  کن  ڪاپيون  وڪرو  ٿي  چڪيون  آهن.  هاڻ  هن  ٻلي  (دورائيمن)  جي  پاپولر  ٽي  وي  سيريز  پڻ  آهي،  جنهن  کي  پڻ  ٻار  وڏي  شوق  سان  ڏسن  ٿا.  هن  ڪردار  جا  ڪيترائي  رانديڪا،  اسٽيشنريءَ  جو  سامان،  گنجيون،  ٽي  شرٽون  جپان  ۾  وڪامن  ٿيون.  منگا  تي  ٺهيل  ڪجهه  جپاني  ٽي  وي  سيريل  آمريڪا  ۾  به  مشهور  آهن  جيئن  ته (جنهن  کي  هتي  جپان  ۾ سڏين  ٿا)  ۽  هبن  جو  آرٽسٽ  تيزوڪا  جي  شهرت  هالي  ووڊ  جي  ٽاپ  آرٽسٽن  کان  به  وڌيڪ  آهي. 
21,http://www.thekawish.com/Articles1/Altaf%20Shaikh/2005/2005/29%20Jan%2005.htm,جپانين  کي  انگريزي  سکڻ  جو  شوق  ڇنڇر 29 جنوري 2005ع وقت  گذارڻ  لاءِ  جپان  جي  هن  شهر  ڪوڪورا( ۾  منهنجي  دلپسند  جاءِ  هتي  جي  هڪ  لائبريري  آهي،  جتي  مختلف  ملڪن  جا  رسالا  ۽  اخبارون  پڙهڻ  کان  علاوه  مختلف  ناول  ۽  ڪتاب  گهر  لاءِ  به  کڻي  سگهجن  ٿا.  هتي  مهاڙ  وٽ  ٻه  نوٽيس  بورڊ  به  لڳل  آهن،  جتي  هتي  جا  جپاني  توڙي  ڌاريا  ٽوئرسٽ  پنن  تي  مختلف  پيغام  لکي هڻندا  رهن  ٿا.  هڪ  ڏينهن  هڪ  هڪ  ڪري  اهي  سڀ  پنا  پڙهيم.  گهڻي  ڀاڱي  جپاني  ڇوڪرن  ۽  ڇوڪرين  جا  لکيل  هئا  ته  هو  انگريزي  سکڻ  لاءِ  ڪنهن انگلش  ٽيچر  جي  ڳولا  ۾  آهن”ڪو  به  چاهي  ته  اسان  جي  فلاڻي  فون  نمبر  يا  اي  ميل  ايڊريس  تي ڪري  ته  ڪلاڪ  پڙهائڻ  جو  گهڻو  وٺندو.“  ڪن  پنن  تي  اهو  نياپو  به  لکيل  هو  ته”آئون(يا  اسين)  انگريزيءَ  ۾  گفتگو ڪرڻ  ۽  گرامر  صحيح  ڪرڻ  چاهيون  ٿا“  ڪي  پيغام  انگريزن  ۽  آسٽريلين  جا  انگريزي  پڙهائڻ  لاءِ  هئا  ته”اسان  وڏا  تجربيڪار  ۽ (يعني  اصل  ان  ملڪ  جا  آهيون  جتي  انگريزي  زبان  جنم  ورتو)  ۽  جپانين  کي  پرائيويٽ  ٽيوشن  پڙهائڻ  چاهيون  ٿا.“  سندن  تجربي  جي  خبر  سندن  لکيل  غلط  انگريزي  ۽ جي  چُڪن  مان  صاف  ظاهر  ٿي  رهي  هئي. نوٽيس  بورڊ  تي  اهي  پيغام  پڙهي  اچي  ويٺس  ته  هن  آفيس  ۾  ڪم  ڪندڙ  ٻن  جپاني  ڪلارڪ  ڇوڪرين اچي  ورايو.  ”تو  ٻڌايو  ته  تون  ٽيچر  آهين.  تون  به  پنهنجو  فون  نمبر  ۽  اي  ميل  ائڊريس  لکي  ڇڏ“ دل  ۾  سوچيم  ته  ٽيچر  ضرور  آهيان  پر  انگريزيءَ  بدران”نيول  آرڪيٽيڪچر“  ۽  ”شپ  ڪنسٽرڪشن“  جهڙا  سبجيڪٽ  پڙهايان  ٿو.  پر  چوندا  آهن  ته  سٺو  ٽيچر  ٿوري  تياريءَ  سان  هر  سبجيڪٽ  پڙهائي  سگهي  ٿو  ۽  هتي  ڏسان  پيو  ته  هر  ٽوئرسٽ،  کڻي  هو  پنهنجي  ملڪ  ۾  واڍو  آهي،  پر  هتي  جپان  ۾  انگلش  ٽيچر  ٿيو  پيو  هلي. مون  کي  آئيڊيا  وڻي  ۽  پڙهائڻ  جو  لکي  ٽيليفون  ۽  اي  ميل  جو  انتظار  ڪرڻ  لڳس.  هڪ  ڀر  واري  شهر  توباتا  جي  يونيورسٽيءَ  جو  مانابو  نالي  هڪ  ڇوڪرو  هفتي  ۾  ڪڏهن  ٻه،  ته  ڪڏهن  ٽي  ڏينهن  ڪلاڪ  ڏيڍ  پڙهڻ  لڳو.  هن  کي  سال  بعد  اعليٰ  تعليم  لاءِ  آمريڪا  جي  ڪنهن  يونيورسٽي  ۾  پڙهڻ  لاءِ وڃڻو  هو.  جيتوڻيڪ  دنيا  جا  شاگرد  اعليٰ  تعليم  لاءِ  جپان  اچن،  پر  جپاني  آمريڪا  وڃن،  پوءِ  ڀلي  اها  ساڳي  تعليم  انگلينڊ،  فرانس  يا  ٻين  ملڪن  ۾  به  موجود  هجي،  پر  هنن  لاءِ  آمريڪا  پير  مرشد  جي  حيثيت  رکي  ٿو.  ظاهر  آهي  بم  ۽  بارود  آمريڪا  ايجاد  ڪري  ٿو،  ڌن  ۽  دولت  آمريڪا  وٽ  آهي،  جنهن  اڳيان  انگلينڊ  ۽  روس  جهڙا  ملڪ  به  فقير  ۽  ڳيجهو  بنجيو  وڃن.  جپان  جهڙن  مهانگن  ملڪن  ۾  جتي  فرينچ  ۽  عرب  به  ٻاهر  نڪرڻ  وقت  پئسي  بچائڻ  لاءِ  گهران  سئنڊوچ  ٺاهيو  پاڻ  سان  کڻيو  نڪرن،  اتي  آمريڪن  ٽوئرسٽ  وڏين  کان  وڏين  هوٽلن  ۾  نه  فقط  پاڻ  کائين  ٿا،  پر  ٻين  کي  به  کارائين  ٿا.  آمريڪا  اهو  ملڪ  آهي  جنهن  جي  ميوزڪ  ۽  فلم  انڊسٽري  جپانين  کي  موهي  رکيو  آهي.  پوءِ  ڇو  نه  جپاني  ٻُڌ  جي  مورتين  ۽  آمريڪين  صورتين  جي  عزت  ڪن  ۽  مٿن  اڪن  ڇڪن  ٿين.  منهنجي  هن  شاگرد  کي  به  آمريڪا ۾  پنهنجي  لکيل  ٿيسز  جا  ڪاغذ  پيش  ڪرڻا  ۽  سيمينار  ۾  پڇيل  سوالن  جا  جواب  ڏيڻا  هئا.  هن  جي  آمريڪا  وڃڻ  ۾  باقي  ڪو  سال  وڃي  بچيو  هو،  پر  کيس  اڃا  ”ِهي،  شِي  ۽  اِٽ“  سان  فعل ۾  ” “  لڳائڻ  جي  خبر  نٿي  پيئي. منهنجي  هڪ  ٻئي  شاگرد  جو  نالو  ماسا  هو.  ماسا  اتراهين  شهر  ۽  بندرگاهه  شيمونو  سيڪي  ۾  رهيو  ۽  نوڪري  ڪئي  ٿي.  هن  تازو  تازو  گريجوئيشن  ڪئي  هئي  ۽  هاڻ  ڇهن  مهينن  لاءِ  ڪنهن  فرم  ۾  ڪچي  نوڪري  ملي  هيس.  هي  مٿئين  شاگرد  وانگر  محنت  ڪري  پڙهڻ  بدران  ڪچهريءَ  وارو  شاگرد  هو.  هر  هفتي  ڇنڇر يا  آچر  ڏينهن  صبح  جو  ڏهين  بجي  ڌاري  پنهنجي  شهر  شمونو  سيڪيءَ  کان  پنهنجي  ڪار  ۾  نڪرندو  هو  ۽  پوءِ  مون  کي  گهران  کڻي  هڪ  ڏيڍ  تائين  ڪڏهن  ڪهڙي  پاسي  ڊرائيو  تي  نڪري  پوندو  هو  ته  ڪڏهن  ڪهڙي  پاسي.  سندس  ڪار  ۾  هر  وقت  انگريزي  گانا  پيا  وڄندا  هئا.  ”ماسا جپاني گانا  به  ته  هلاءِ“،  آئون  چوندو هو  سانس.  ”سڄو  هفتو  آفيس  ۽  گهر  ۾  جپاني  آواز  (يعني  هڪ  ٻئي  جي  ڳالهه  ٻولهه)  ۽  گانا  ٻڌي  ٿڪجي  پيو  آهيان.  جيڪي  ٻه  چار  ڪلاڪ  تو  سان  گذاريان  ٿو،  ان  ۾  پاڻ  کي  آمريڪن  ماحول  ۾  سمجهان  ٿو  ۽  انگريزي  ڳالهائڻ  ۽  ٻڌڻ  چاهيان  ٿو.  “ دل  ۾  مون  سوچيو،  چڱو  جو  اسان  جي  ملڪ  ۾  فرينچ  يا  جرمن  بدران  انگريزي  پڙهائي  ٿي  وڃي  ۽  اسان  جي  انگريزي  ڳالهائڻ  ڪري  ههڙن  ملڪن  جا  هي  درويش  ماڻهو  اسان  کي  انگريز  ٿا  سمجهن.  ننڍي  کنڊ  کي  جڏهن  انگريزن  ڇڏيو  ته  انگريزن  سان  گڏ  جرمنن  به  روئي  ڏنو  هو.  ڪنهن  جرمن  کان  پڇيو  ته  توهان  ڇو  ٿا  روئو؟  هندستان  تي  ته  انگريزن  جو  راڄ  هو.  جرمن  وراڻيو”راڄ  ضرور  انگريزن  جو  هو،  پر  هندستان  جي  ماڻهن  اسان  جو  گورو  رنگ  ڏسي  اسان  کي  به  انگريز  سمجهي  عزت  ٿي  ڪئي.“  سو  بين  الاقوامي  زبان  انگريزي  ڀلي  کڻي  انگريزن  ۽  آمريڪن  جي  هجي،  پر  اسان  پاڪستانين،  هندستانين،  سريلنڪن  ۽  بنگلاديشين  جهڙن  ماڻهن  کي  انگريزي  زبان  جي  ڄاڻ  هجڻ  ڪري  ڪيترائي  ماڻهو  اسان  کي  به  تعليم  جي  معاملي  ۾  ايتري  ئي  حيثيت  ڏين  ٿا،  جيتري  انگريزن  ۽  آمريڪين  کي.  ان  ڪري  جپاني  تعليمي  ادارن  توڙي  جپاني  جرنلزم  ۽  ميڊيا  ۾  انڊين  ته  ڀريا  پيا  آهن،  جيڪي يقينن  اسان  پاڪستانين  کان  وڌيڪ  ”چلتا  ڦرتا“  چالاڪ  ۽ آهن. 
22,http://www.thekawish.com/Articles1/Altaf%20Shaikh/2005/2005/31%20Mar%2005.htm,جديد  شهر،  جهونيون عمارتون  ۽  وفادار  ڪتو خميس 31 مارچ 2005ع اڄ  جي  ٽوڪيو  جي  ڳالهه  ڪجي  ته  ٽوڪيو  دنيا  جي  سڀ  کان  گهڻي  آدمشماريءَ  وارو  شهر  آهي،  جنهن  جو  پَٽ  انچن  جي  حساب  سان  وڪامي  ٿو.  دنيا  جو  هي  ماڊرن  ۽  سهڻو  شهر-ڪٿي  ڪٿي  صاف  کڻي  نه  هجي،  پر  سهڻو  ضرور  آهي.  سالن  جا  سال  هن  شهر  جي  گهٽين  ۾  ڦرڻ  بعد  به  لڳي  ٿو  ته  اڃا  ڪيتريون  ئي  ڪهاڻيون  اڌوريون  رهيل  آهن،  اڃا  ڪئين  گهٽيون  گهميل  نه  آهن،  اڃا  ڪئين  ماڻهن  سان  ملاقاتون  ۽  نين  ۽  جهونين  عمارتن  جو  ديدار  رهيل  آهي. ٽوڪيو  ڪو  اهڙو  شهر  ناهي،  جنهن  لاءِ  ڪو  کيسي  مان  خرچ  ڪري  گهمڻ  لاءِ  اچي.  هن  ڏورانهين  ۽  مهانگي  ملڪ  جي  مهانگي  ترين  شهر  ۾  ائين  اچڻ  وارو  وڏو  بيوقوف  ئي  هوندو-  ۽  هو  گهمڻ  لاءِ  اچي  اچي  به  ڪيترن  ڏينهن  لاءِ  اچي  سگهي  ٿو.  جپاني  زبان  کان  غير  واقف  هن  ملڪ  جو  فقط  مٿاڇرو  مزو  ئي  وٺي  سگهي  ٿو.  باقي  جپان  ۾  تعليم  لاءِ  ايندڙ  هزارين  وطني  شاگردن  ۽  هتي  نوڪريون  ۽  بزنيس  ڪرڻ  وارن  لاءِ  جپان  ۾  جيترو  معلومات  ۽  ڏسڻ  وائسڻ  جو  موقعو  آهي،  اوترو  ڪنهن  به  ملڪ  ۾  نه  آهي،  ڪنهن  ۾  به  نه هتي  جو  ڪلچر،  رسم  و  رواج،  پراڻيون  روايتون  ۽  نيون  ڳالهيون،  شاندار  عمارتون  ۽  مانوارا  ماڻهو  ۽  انهن  جون  دوستيون،  هتي  جو  ادب  ۽  هتي  جي  شاعري،  هتي  جي  اٿڻي  ويهڻي  ۽  وڏن  لاءِ  عزت،  مونو  ريل  ۽  بليٽ  ٽرين  جي  دنيا  ۾  هڪ  پوڙهي  گوتم  ٻڌ  جي  مورتي  اڳيان  اگربتي  ٻاري  رهي  آهي.  روبوٽن  ۽  ڪمپيوٽرن  جي  دنيا  ۾  هڪ  ناري  جوتشيءَ  کي  هٿ  ڏيکاري  رهي  آهي.  سومو  ۽  جوڊي  ڪراٽي  جي  دنيا،  اڪيبانا  ۽  اوريگامي  جي  دنيا پاچنڪو،  اونسين  ۽  ٻرندڙ  جبلن  جي  هن  دنيا  کي  پسڻ  لاءِ  جنهن  کي  جيترو  به  وقت  آهي،  اهو  گهٽ  آهي. اساڪسا،  شيبويا  ۽  شنجوڪو  ٽوڪيو  جا  مرڪزي  علائقا  آهن،  جن  لاءِ  آمريڪن  ڊائون  ٽائون  جو  لفظ  استعمال  ڪن  ٿا  ۽  مزي  جي  ڳالهه  ته  جپاني  به  اهو  ئي  لفظ استعمال  ڪن  ٿا.  شيتا  معنيٰ  هيٺ ۽  ماچي  معنيٰ  شهر.  ٽوڪيو  جو  مغرب  جي  حساب  سان  صحيح  معنيٰ  ۾  ڊائون  ٽائون  گنزا  هجڻ  کپي،  پر  اسان  ڌاريا گنزا  کي  وري سڏيون  ٿا. ائينو  جي  اسٽيشن  کان  سڏ  پنڌ  تي  ٽوڪيو  يونيورسٽي  آهي،  جنهن  جي  ڀر  واري  گهٽي  هونگو  لاءِ  چون  ٿا  ته  ٽوڪيو  جو  پراڻي  نالي  ايڊو  جو  حصو  آهي.  ٽوڪيو  جي  هيءَ  يونيورسٽي  يورپ  جي  هيڊل  برگ  يا  ايڊنبرو  جهڙي  ناهي،  جتي  ملڪ  جا  شهزادا  ۽  شاهي  خاندان  جا  ٻار  نظر  اچن.  (جپان  جي  شهنشاهي  خاندان  جا  ٻار  ميجيرو  جي ۾  پڙهڻ  لاءِ  وڃن  ٿا).  بهرحال  ملڪ  جا  ڪيترائي  ناميارا  سياستدان ۽  ڪجهه  سابق  وزير  اعظم  تودائي  جا  شاگرد  رهيا  آهن.  ٽوڪيو  يونيورسٽيءَ  لاءِ  شارٽ  فارم  تودائي  استعمال  ٿئي  ٿو.  هيءَ  يونيورسٽي جي  ڏينهن  ۾  ٺهي  هئي.  تن  ڏينهن  ۾  اها  ”ٽوڪيو  امپيريل  يونيورسٽي“  سڏبي  هئي. ٽوڪيو  جي  ڪنهن  علائقي  کي  ان  جي  دل  چئجي  ته  اهو  گنزا  آهي،  جتي  هن  ملڪ  جي  هر  وڏي  ڊپارٽمينٽل  اسٽور  ۽  سپر  مارڪيٽ  جي  برانچ  آهي.  جتي  دنيا  جا  سڀ  کان  وڏا  فئشن  وارا  دڪان  آهن  ۽  سڀ  کان  مهانگيون  هوٽلون  ۽  ريسٽورنٽ  آهن  جيڪي  ڏسڻ،  گهمڻ  ۽  جن  جي  لابي  ۾  ويهڻ  مفت  آهي.  اسان  به  گنزا  ۾  هميشه  ائين  ڪندا  رهيا  آهيون.  وڌ  ۾  وڌ  مئڪڊونالڊ  جو  مِلڪ  شيڪ  پي،  پنهنجي  جهاز  تي  (يا  ٽوڪيو  ۾  رهائش  وارن  ڏينهن  ۾  پنهنجي  شپ  يارڊ  واري  هوٽل  ۾)  ماني  کائي،  خوش  ٿي  سمهي  رهندا  آهيون.  گنزا  جون  هي  شيون  وڏن  وڏن  خرچائو  پٽن  ۽  هالي  ووڊ  جي  فلمي  ائڪٽرن  جي  ٽڪر  جي  ماڻهن  لاءِ  آهن.  گنزا  جي  ڀر  ۾  ئي  ”مارونو  اُچي“  علائقو  آهي،  جيڪو  نيويارڪ  جي  وال  اسٽريٽ  يا  ڪراچيءَ  جو  ميڪلوڊ  روڊ  (چندريگر  روڊ)  سمجهو  ۽  اتي  ئي  ٽوڪيو  جو  شهنشاهي  محل  آهي.  ٽوڪيو  جو  شنجوڪو  وارو  علائقو  وڏين  عمارتن  وارو  نئون  ۽  خوبصورت  علائقو  آهي  جيئن  ڪراچيءَ  جو  ڪلفٽن.  روپن  گي  وارو  علائقو  راندين  جي  ميدان  کان  مشهور  آهي  ۽  ٽي  وي  ۽  فلمي  دنيا  کان  پڻ.  هتي  ڪيترائي  ڳائڻ  وڄائڻ  جا  ڊسڪو  هال  ۽  بار  آهن.  ان  کان  علاوه  هر  قسم  جون  ريسٽورنٽ  پڻ،  جن  ۾  شاگردن  کان  ڪروڙ  پتي  ماڻهو  پنهنجي  حيثيت  آهر  ويندي  نظر  اچن  ٿا.  يعني  روپن  گي  امير  توڙي  غريب  جو  علائقو  آهي. روپن  گي  جپاني  لفظ  جي  معنيٰ  آهي”6  وڻ“ خبر  ناهي  هن  علائقي  جو  اهو  نالو  ڪيئن  پيو شايد  ان  وقت  هتي  جي  ڪنهن  گهٽيءَ  ۾  6  وڻ  هجن،  پر  گهڻي  مشهور  اها  ڳالهه  آهي  ته  اهو  نالو  هتي  جي  6  طاقتور  ساموري  گهراڻن  تان  پيو،  جن  جون  هن  علائقي  ۾  ڪيتريون  ئي  جايون  جڳهيون  آهن.  ٽوڪيو  جو  هڪ  علائقو  آهي  اوچانو  ميزو.  هتي  1884ع  ۾  روس  جي  عيسائين  هڪ  ڪليسا  گهر  (چرچ)  ٺهرايو  هو،  جنهن  جو  بصر  جي  ڳنڍ  جهڙو  گنبذ  پري  کان  پڌرو  آهي.  هن  علائقي  جو  به  هي  لالو  کيت  ۽  شانتي  نگر  وانگر  عجيب  نالو  آهي،  جتي  نه  ڪو  کيت  (باغ  بستان)  آهي  ۽  نه  شانت  (خاموشي).  اوچانو  ميزو  دراصل  ٽي  لفظ  آهن  اوچا  (چانهه)،  نو  (جو)  ۽  ميزو  (پاڻي)  يعني  چانهه  جو  پاڻي.  پر  ڏٺو  وڃي  ته  هتي  جو  پاڻي  ته  چانهه  ٺاهڻ  جهڙو  به  ناهي.  پر  چون  ٿا  ته  پراڻي  زماني  ۾  شوگنن  جي  محلات  ۾  ٿيندڙ  چانهه  جي  دعوت  لاءِ  پاڻي  هن  علائقي  مان  ڇڪيو  ويندو  هو.  بهرحال  اوچانو  ميزو  ڪو  اهڙو  علائقو  ناهي،  جنهن  کي  ڏسڻ  لاءِ  توهان  پري  کان  هلي  اچو. بهر  حال  گنزا  بعد  جپان  جو  ڪو  علائقو  هلي  ملي  ڏسڻو  آهي،  ته  منهنجي  نظرن  ۾  اهو  ڪي  هابارا  آهي،  جيڪو  اسان  ڌارين  لاءِ  ائين  آهي  جيئن  پاڪستان  جي  ڳوٺاڻن  لاءِ  ڪراچيءَ  جو  صدر.  بلڪه  صدر  جو  به  ڪوآپريٽو  مارڪيٽ  وارو  اهو  حصو،  جتان  اليڪٽرڪ  ۽  اليڪٽرانڪ  جو  سامان  ملي  ٿو.  اڪيها  بارا  (يا  ڪي  هن  کي  اخيها  بارا  به  چون  ٿا)  ۾  ڇا  ته  ٽي  وي،  وڊيو،  ڪمپيوٽرن  ۽  اليڪٽرانڪ  جي  سامان  جا  دڪان  آهن سوين  نه  پر  هزارين  آهن  ۽  ڪي  وڏا  آهن  ته  ڪي  ڀت  ۾  جهڙا  ڳڙکا  ٿيا  پيا  آهن.  هميشه  وانگر  آئون  پنهنجن  ٽوڪيو  جي  دوستن  کي  سندن  آفيسن  مان  موڪل  ٿيڻ  تي  هاچيڪو  وٽ  اچي  ملڻ  لاءِ  چوان  ٿو. هاچيڪو  هڪ  ميٽنگ  جي  جاءِ  آهي،  جتي  مون  جهڙا  ڪيترائي  پنهنجن  دوستن  ۽  عزيزن  سان  ملڻ  لاءِ  اچي  انتظار  ڪندا  آهن.  ٽوڪيو  جي  پيهه  پيهان  واري  شهر  ۾  ملڻ  لاءِ  ڪو  هنڌ  مقرر  ڪرڻ  به  مٿي  جو  سور  آهي،  پر  گهٽ  ۾  گهٽ  ٽوڪيو  جي  هن  علائقي  شيبويا ۾  نه.  اتي  هاچيڪو  وٽ  ئي  هر  هڪ  اچيو  انتظار  ڪري. هاچيڪو  ڇا  آهي؟  هاچيڪو  هڪ  وفادار  ڪتي  جي  ٽامي  جو  پتلو  آهي،  جيڪو  شيبويا  اسٽيشن  وٽ  کتل  آهي.  هي  ڪتو  هڪ  تودائي  (ٽوڪيو  يونيورسٽي)  جي  پروفيسر  جو  هو.  پروفيسر  صاحب  يونيورسٽيءَ  کان  موٽندو  هو  ته  هي  هاچيڪو  نالي  هن  جو  وفادار  ڪتو  پنهنجي  مالڪ  جي  انتظار  ۾  شيبويا  جي  ريلوي  اسٽيشن  تي  اچي  بيهندو  هو.  هڪ  ڏينهن  پروفيسر  صاحب  کي  يونيورسٽيءَ  ۾  ليڪچر  دوران  هارٽ  اٽيڪ  ٿيو  ۽  مري  ويو.  هو  ان  ڏينهن  ريلوي  اسٽيشن  تي  نه  پهتو.  ڪتو  مايوس  ٿي  موٽي  ويو،  پر  چون  ٿا  ته  هو  پنهنجي  مالڪ  لاءِ  روز  ان  وقت  هن  ريلوي  اسٽيشن  تي  ايندو  رهيو.  ڪي  مهينن  لاءِ  چون  ٿا  ته  ڪي  ستن  سالن  لاءِ  چون  ٿا.  (بهرحال  يقين  نٿو  اچي.  ڪهاڻي  ٺاهڻ  وارا  به  ته  وڏا  فنڪار  ٿين  ٿا هاچيڪو  جي  وفاداري  هتان  جي  ماڻهن  لاءِ  روايت  ٿي  وئي.  جڏهن  هي  ڪتو  پاڻ  1935ع  ۾  مئو،  ته  ماڻهن  چندا  گڏ  ڪري  هن  ڪتي  هاچيڪو  جي  ياد  ۾ جو ٺهرائي  هتي  لڳرايو. 
23,http://www.thekawish.com/Articles1/Altaf%20Shaikh/2005/2005/10%20Mar%2005.htm,نمي  کمي  نهارڻ  ۽  قربانين  جي  ڪٿا  خميس 10 مارچ 2005ع ملائيشيا  جي  پيٽروناس  جهاز  ران  ڪمپنيءَ  جا  ڪيترائي  جهازي  آفيسر  اڄ  ڪلهه  ٽوڪيو  جي  برانچ  آفيس  ۾  ويهي  هن  علائقي  ۾  سندن  هلندڙ  جهازن  تي  نظر  رکن  ٿا.  هي  سڀ  آفيسر  ڪنهن  زماني  ۾  مئٽريٽائيم  اڪيڊمي  ملائيشيا  ۾  منهنجا  شاگرد  هئا،  هنن  جي  ڪم  جي  ڪارڪردگي  ڏسڻ  لاءِ  هنن  مون  کي  پاڻ  وٽ  ٽوڪيو  گهرايو. ٽوڪيو  ۾  رهائش  دوران  هڪ  ڏينهن  ڪئپٽن  علي  اسد  ۽  ڪئپٽن  ذاڪر  سان  گڏ  اساڪوسا  علائقي  جو  هڪ  پراڻو  مندر نالي  ڏسڻ  وياسين.  اسان  اولهه  واري علائقي  شبويا  کان،  جتي  سندن  آفيس  هئي،  ڪار  ۾  نڪتاسين  ۽  آئو  ياما،  روپونگي،  شمباشي  ۽  اڪيهابارا  کان  ٿيندا  اساڪوسا  پهتاسين.  رستي  تي  کين  اهو  ٻڌائيندو  آيس  ته  چوٿائي  صدي  کن  اڳ  اهي  علائقا  ڪيئن  هئا،  جڏهن  اسان  جو  جهاز  هتي  ايندو  هو،  يا  نئون  جهاز  ٺهرائڻ  دوران  هتي  سال  کن  پينگ  گيسٽ  هائوس  ۾  اچي  رهيو  هوس.  ڪهڙا  سٺا  ڏينهن  هئا ڪهڙو  سانت  ڀريو  ماحول  هو ٿي  سگهي  ٿو  ماحول  ۾  ڪا  گهڻي  تبديلي  نه  آئي  هجي،  تبديلي  اسان  ۾  آئي  هجي  يعني  هاڻ  پوڙهو  ٿيڻ  ڪري  گاڏين  لارين  جو  گوڙ  ۽  ماڻهن  جي  پيهه  پيهان  منجهائي  ٿي.  پنهنجي  ملئي  شاگردن  (هاڻ  دوستن)  کي  آئون  اڄ  اساڪوسا  جو  مشهور  سينسوجي  مندر  ڏيکارڻ  لاءِ  وٺي  آيو  هوس.  هي  مندر  ٽوڪيو  جو  پراڻي  ۾  پراڻو  مندر  آهي  ۽  چيو  وڃي  ٿو  ته  اهو  سن  628ع  ۾  ٺاهيو  ويو  هو.  هتي  جي  ماڻهن  جي  عقيدي  مطابق  ٻن  مڪاني  مهاڻن  کي  هڪ  ڏينهن  ڄار  ۾  مڇين  سان  گڏ  ”ڪانون“  ديويءَ  جو  پتلو  سمنڊ  مان  مليو  هو،  جنهن  بعد  هنن  هي  مندر  ٺاهي  ان  ۾  اهو  پتلو  رکيو. جپانين  جي  رحم  جي  ديويءَ  جو  نالو  آهي.  مندر  ڏسڻ  بعد  هوزومن  گيٽ  وٽان  اسٽريٽ  ۾  پهتاسين.  جهڙالو  ڏينهن  هو،  ٿڌڪار  لڳو  پيو  هو،  ڏاڍو  مزو  پئي  آيو.  موڪلائڻ  مهل  مون  کين  چيو ”توهان  ڀلي  پارڪنگ  لاٽ  مان  ڪار  ڪڍي  گهر  روانا  ٿيو،  آئون  شام  ڌاري  باءِ  ٽرين  يا  باءِ  بس  پهچي  ويندس.“ ازوما  پُل  ٽوڪيو  جي  سُميدا  نديءَ  مٿان  ٺهيل  ڪيترين  ئي  پلين  مان  هڪ  آهي،  جيتوڻيڪ  ٽوڪيو  جي  ڪمرشل  سينٽر  وٽان  گذرندڙ  هن  ندي ۽  لنڊن  جي  ٿيمس  نديءَ  ۾  وڏو  فرق  چئي  سگهجي  ٿو،  پر  هي  نديون  مون  کي  هميشه  هڪ  ٻئي  جي  ياد  ڏيارين  ٿيون.  هڪ  پينگهي  ۾  لڏندي  ۽  هڪ  هنن  ندين  جي  ڪپر  تي  واڪ  ڪندي،  لکڻ  لاءِ  ڪيتريون  ئي  ڳالهيون  دماغ  ۾ ٿيڻ  لڳنديون  آهن.  پنهنجي  يا  پرائي  گهر  ۾  پينگهو  ڏسي،  دل  ان  ۾  لڏڻ  لاءِ  مجبور  ٿي  ويندي  آهي.  اهو  ئي  حال  هينئر  ٽوڪيو  جي  هن  نديءَ  تي  نظر  پوڻ  سان  واڪ  ڪرڻ  تي  ٿيو. اڄ  کان  چوٿائي  صدي  اڳ  ٽوڪيو  ۾  رهڻ  دوران  مون  کي  روزانو  گنزا  سب  وي  اسٽيشن  تي  ٽرين  ۾  اچڻو  پوندو  هو  ۽  پوءِ  چُوئو  اسٽريٽ  تي  متسو  ڪوشي  ۽  ماتسويا  ڊپارٽمينٽل  اسٽورن  وٽان  ٿيندو،  سميدا  نديءَ  تي  پهچندو  هوس،  جنهن  جي  هيءَ  پُل  ”آزوما“  ٽپي  ٽوڪيو  جي  بندرگاهه  ۾  ايندو  هوس.  جتي  نون  ٺهندڙ  جهازن  مان  هڪ  اسان  جي  ڪمپنيءَ  جو  جهاز  ”مالا  ڪنڊ“  نالي  هوندو  هو، جهاز  جو  منهن اهڙي  ڪنڊ  کان  هو  جو  پري  کان  ئي  ان  تي  اڪريل  نالو  پڙهڻ  ۾  آيو  ٿي. ”ايڊو“  دور  کان  هن  نديءَ  ”“ “  هڪ  عام  ماڻهوءَ  جي  زندگيءَ  ۾  اهم  رول  ادا  ڪيو  آهي.  هن  نديءَ  جي  پس  منظر  ۾  جپاني  ادب  جا  ڪيترائي  ناول  ۽  خوبصورت  افسانا  ۽  ڪهاڻيون  آهن،  جن  مان  هڪ  ڪهاڻي  ”جپان  رس“  ڪتاب  ۾  به ڏني  اٿم.  اڄڪلهه  هن  نديءَ  تي  7 2  کن  پليون  آهن،  جن  مان  تيرهين  پل  تان  بسون  ۽  گاڏيون  پڻ  هلن  ٿيون.  هن  نديءَ  جي  ڪپر  تي  مون  آخري  دفعو  واڪ 1981ع  ۾  مون  سان  گڏ  جهاز  هلائيندڙ  اليڪٽريڪل  انجنيئر  اڪبر  سان  ڪئي  هئي.  ٽوڪيو  ۾  اسان  ٽن  جهازين  (ٽيون  اسلم  زبيري)  جي  ماني  هو  ٺاهيندو  هو.  سندس  رڌل  ٻوڙ  واقعي  سوادي  هوندو  هو  يا  شايد  سڄو  هفتو  جپاني  ريسٽورينٽن  تان  کائي  کائي  تبديلي  خاطر  اڪبر  جو  پاڪستاني  اسٽائيل  جو  جهڙو  تهڙو  رڌل  ٻوڙ  به  ”پريان  سندي  پار“  جي  مٺائي  لڳندو  هو.  اسان  جڏهن  شپ  يارڊ  کان  بس  ۾  نڪرڻ  بدران  ” “  نديءَ  جو  ڪنارو  وٺي  گنزا  جي  ڊپارٽمينٽ  اسٽورز  ۾  ڇنڇر  ڏينهن  لڳل  سيل  مان  مڇيون،  گانگٽ  ۽  کنڊ،  لوڻ  ڪيچپ،  گوبي  ۽  مرچن  جهڙو  رڌ  پچاءَ  جو  سامان  وٺڻ  لاءِ  نڪرندا  هئاسين  ته  سميدا  نديءَ  تي  ٺهيل  هن  پل  ازوما  وٽ  ڪجهه  دير  ويهي  فرحت  وٺندا  هئاسين.  اڪبر  سگريٽ  دکائي  ان  جا  ننڍا  ننڍا  ڪش  هڻندو  هو.  اڪبر  وڏي  عمر  جو  ٿي  ويو  هو،  پر  شادي  نه  ٿي  هيس.  پڇڻ  تي  نٽائي  ويندو  هو،  هڪ  دفعي  گنزا  مان  بصر  پٽاٽا  وٺي  شپ  يارڊ  واري  هوٽل  ڏي  موٽندي،  هن  پل  وٽ  اچي  ويٺا  هئاسين  ته  هن  هِتان  هُتان  جون  ڳالهيون  ڪندي  شادي  نه  ڪرڻ  جو  سبب  ٻڌايو، ”چيف  صاحب اسان  ڀائر  ڀينر  ننڍا  هئاسين  ته  اسان  جو  والد  گذاري  ويو.  ظاهر  آهي  گهر  جي  خرچ  جو  بار  مون  تي  اچي  ويو.  الله  جه  جي  فضل  سان  سڀني  ڀينرن  ۽  ننڍڙي  ڀاءُ  کي  تڪليفون  سهي  مون  ڪيئن  پڙهايو،  اها  مون  کي  خبر  آهي.  هاڻ  منهنجيون  ڀيڻيون  نوڪري  به  ڪن  پيون  ۽  گهر  جي  خرچ  ۾  مدد  به  ڪن  ٿيون.  گهر  مسواڙ  جو  ئي  سهي  پر  سک  سهنج  جي،  ان  ۾  هر  شيءِ  موجود  آهي.  منهنجي  شادي  ڪرڻ  تي  دل  چوي  ٿي،  پر  سمجهان  ٿو  ته  ان  بعد  منهنجيون  ڀينرون  رُلي  وينديون.  ان  ڪري  پهرين  انهن  کي  گهر  وسائيندو  ڏسڻ  چاهيان  ٿو.“  ڪجهه  سالن  بعد  پاڪستان  ۾  هوس  ته  انهن  ئي  ڏينهن  ۾  اڪبر  پنهنجي  ٻن  ڀينرن  جي  شاديءَ  جو  دعوت  نامو  اچي  ڏنو.  ۽  پوءِ  ملائيشيا  وڃي  رهيس  ته  ڪجهه  سالن  بعد  اڪبر  جي  پنهنجي  شاديءَ  جو  دعوت  نامو  به  مليو،  جيڪو  ڏسي  مون  کي  ڏاڍي  خوشي  ٿي.  ٻن  ٽن  مهينن  کان  پوءِ  سندس  جهاز  ملائيشيا  جي  پينانگ  بندرگاهه  ۾  آيو  ته  آئون  ملاڪا  کان  ساڻس  ملڻ  پينگانگ  ويو  هوس  ۽  هن  وقت  مون  کي  اوچتو  اڪبر  ياد  اچي  رهيو  هو.  هو  محنت  ۽  پورهئي  جي  علامت  هو.  هو  نمي  کمي  نهارڻ  ۽  قربانيون  ڏيڻ  جي  نشاني  هو.  جپان  اچڻ  کان  اڳ  مون  پنهنجي  ٽئين  پراڻي  جهازي  ساٿي  اسلم  کان  اليڪٽريڪل  انجنيئر  اڪبر  جو  حال  احوال  پڇيو  ته  ڪهڙي  جهاز  ۽  ڪهڙن  سمنڊن  تي  آهي؟ ”اڪبر  ته  ڪڏهوڪو  گذاري  ويو،  توهان  کي  خبر  نه  پيئي  ڇا؟  ”نه،  آئون  ته  توهان  کان  ٻڌي  رهيو  آهيان.“  مون  وراڻيو.  ”کيس  گذاري  سال  کن  اچي  ٿيو  آهي.  هن  کي  ڪولمبو  يا  شايد  ڪنهن  ٻئي  پورٽ  ۾  هارٽ  اٽئڪ  ٿي  پيو  ۽  پوءِ  باءِ  ايئر  لاش  هتي  ڪراچيءَ  پهتو  هو...“ آئون  ٽوڪيو  جي  سُميدا  نديءَ  جو  ساڳيو  ڪپر  وٺي  اڳيان  وڌان  ٿو.  اڪيلو  ئي  اڪيلو. 
24,http://www.thekawish.com/Articles1/Altaf%20Shaikh/2005/2005/13%20Sep%2005.htm,جپاني  مرد  زالن  کي نوڪرياڻي  رکڻ  نٿا  ڏين اڱارو 13 سيپٽمبر 2005ع پاڻيءَ  جي  جهاز  جي  مختلف  سفرن  دوران  هڪ  دفعي  اسين  پنهنجي  جهاز  جي  ڳري  مرمت  ڪرائڻ  لاءِ  ان  کي  جپان  جي  بندرگاهه  ساسيبو  جي  شپ  يارڊ  ۾  وٺي  آياسين.  ساسيبو  اسان  واري  شهر  ڪوڪورا  ۽  ناگاساڪيءَ  جي  وچ  ۾  آهي.  جهاز  جي  مهينو  کن  مرمت  هلندي  رهي،  جنهن  ۾  جهاز  جي  انشورنس  ڪمپني  به هئي.  جهاز  هلائيندڙ  سڄي  عملي  کي  جهاز  ڇڏي،  هوٽلن  ۽  مسافر  خانن  ۾  رهڻ  لاءِ  چيو  ويو،  جو  جهاز  تي  ڏينهن  رات  مرمت  جي  گوڙ  شور  ڪري  ننڊ  ڪرڻ  ناممڪن  هو.  آئون  ساسيبو  جي  جنهن  پاڙي  ۾  اچي  رهيس،  اتي  ڀر  واري  گهر  ۾  انگلينڊ  کان  آيل  اسان  جي  جهازي  انشورنس  ڪمپنيءَ  جو  انگريز  سرويئر  به  ٻن  سالن  کان  رهيو  ٿي.  سندس  اٺن  سالن  جو  پٽ  پاڙي  جي  ئي  جپاني  اسڪول  ۾  ويو  ٿي.  هڪ  ڏينهن  انگريز  سرويئر  کان  سندس  پٽ  جي  خبر  ورتم  ته  هن  کي  هتان  جو  جپاني  اسڪول  ڪيئن  ٿو  لڳي.”سٺو  ٿو  لڳيس،  پر  هتي  جي  رواج  صفائيءَ  جون  دانهون  ٿو  ڪري،  ته  موڪل  کان  اڳ  روزانو  ڪلاس  رومن  جي  صفائي  ڪرڻي  پوي  ٿي.“ جپانين  جا  ٻار  ته  ننڍي  هوندي  کان  ”سوجيءَ“  جي  رسم  کان  واقف  آهن  ۽  ان  جا  عادي  آهن  ته  اسڪول  کان  موڪل  ٿيڻ  جو  گهنڊ  وڄڻ  تي  هنن  کي  ٿيلها  کڻي  گهر  روانو  ٿيڻ  کان  اڳ  ۾  پنهنجي  ڪلاس  جي  صفائي  ڪرڻي  هوندي  آهي.  بئنچون  ۽  ڀتيون  ڇنڊڻ  لاءِ  هر  ٻار  کي  پنهنجو  ڪپڙو  هجي  ٿو،  جنهن  کي  جپاني  ”زوڪن“  سڏين.  اهي  ڇنڊڻ  ۽  صفا  ڪرڻ  جا  ڪپڙا  ڪلاس  روم  جي  پٺيان  ڀت  ۾  لڳل  ڪنڊن  ۾  لڙڪيل  هوندا  آهن،  جتان  موڪل  مهل  ٻار  پنهنجو  پنهنجو  زوڪن  کڻي  ڪلاس  جي  صفائي  ڪن  ٿا.  ان  بعد  ٻُهارن  سان  فرش  ميڙي،  پوءِ  پاڻيءَ  ۾ ٻوڙي  پوچو  ڏين  ٿا.  ان  ڪم  ۾  ڏهه  منٽ  به  نٿا  لڳن،  پر  اهو  ڪم  ڪنهن  ڀنگي  يا  ”جهاڙو  پوچي“  واري  مائيءَ  کان  ڪرائڻ  بدران  اسڪول  جي  ٻارن  کي  ڪرڻو  پوندو  آهي. مٿين  ڳالهه  1975ع  ڌاري  جي  آهي.  اڄ  ٽيهه  ايڪٽيهه  سالن  بعد  جڏهن  اسان  جهڙن  ملڪن  ۾  به  وئڪيوم  ڪلينر  جهڙيون  صفائي  ڪرڻ  جون  شيون  عام  ٿي  ويون  آهن،  جپان  ۾  اسڪول  جي  صفائي  اسڪول  جا  ٻار  ئي  ڪن  ٿا،  ڇنڊڻ  واري  ڪپڙي ۽  باردي  ۾  ڀريل  پاڻي  ۽ سان. ٽرم  ختم  ٿيڻ  تي  ۽  ٻن  يا  ٽن  هفتن  جي  موڪل  شروع  ٿيڻ  کان  اڳ  هيءَ  صفائي  وڏي  پيماني  تي  ڪئي  وڃي  ٿي،  جنهن  کي  ”او سوجي“  سڏجي  ٿو،  يعني  خاص  صفائي.  اها  صفائي  ڏهن  منٽن  بدران  ٻه  چار  ڪلاڪ  هلي  ٿي،  جنهن  ۾  ڀتيون،  در،  دريون  شيشا  هر  شيءِ  صاف  ڪئي  وڃي  ٿي.  جپاني  اسڪولن  ۾  ڌارين  ملڪن  جا  ڪي  ڪي  ٻار  ان  (صفائي)  کان  ڪيٻائيندا  آهن،  پر  جپاني  ٻار  ۽  سندن  والدين  ان  کي  عبادت  ئي  سمجهن.  هو  ان  کي  تعليم  جو  حصو  ئي  سمجهن.  بقول  جپانين  جي  هنن  جي  ٻارن  کي  ننڍي  هوندي  ئي  صفائيءَ  جي  هنر  ۽  عظمت  جي  ڄاڻ  پيدا  ٿئي  ٿي.  گهڻو  ڪري  جپاني  مردن  کي  اها  صفائي  آخري  دفعو  اسڪول  ۾  ئي  ڪرڻي  پوي  ٿي.  گهرن  ۾  سندن  مائرن  جو  ڪم  آهي  ته  گهر  جي  ٻهاري  پوچو  ڪن  ۽  شاديءَ  بعد  سندن  زالن  جو.  يعني  اسڪول  ڇڏڻ  بعد  مردن  کي  عمر  ڀر  صفائي  ڪرڻ  کان  نجات  ملي  وئي،  پر  عورتن  لاءِ  ابتڙ  آهي.  هنن  لاءِ  اسڪول  جي  ڏينهن  واري  صفائي  ڄڻ  ڪتاب  جو  مهاڳ  يا  پيش  لفظ  آهي.  ان  سڄي  زندگيءَ  جو،  جيڪا  هن  کي  گهر  کي  صاف  سٿرو  رکڻ  ۾  گذارڻي  آهي.  جپاني  مرد  ڪيڏو  به  امير  ٿي  وڃي،  ڪلاڪن  جي  حساب  سان  گيشا  سان  ڪچهريءَ  لاءِ  لکين  يَن  خرچ  ڪندو،  پر  پنهنجيءَ  زال  کي  ٻهاري  پوچي  ۽  ڇنڊ  ڦوڪ  کان  ٿوري  فرحت  ڏيارڻ  لاءِ  ڪجهه  هزار  يَن  خرچ  ڪري  نوڪرياڻي  نه  رکندو.  بلڪه  جپان  ۾  نوڪر  يا  نوڪرياڻي  رکڻ  جي  ئي  اجازت  ناهي.  ”زالون  ته  گهڻو  ئي  ٿيون  دانهون  ڪن،  پر  اسيمبلين  ۾  گهڻائي  ته  سندن  مردن  جي  آهي.  اهي  ڇو  اهڙو  قانون  پاس  ڪن،  جنهن  ۾  سندن  زالن  کي  ڪجهه  فرحت  ملي.“  اها  ڳالهه  اسان  کي  حلال  گوشت  وڪڻڻ  واري  هڪ  لاهور  جي  همراهه  ٻڌائي،  جنهن  جي  زال  جپاني  آهي.  مٿين  مهيني  پيٽ  سان  هونديون،  ته  به  پيون  ٻهاريون  ۽  پوچا  ڏينديون.  نه  فقط  گهر  کي،  پر  گهر  جي  دڪين  ۽  آڳنڌن  کي  به  فرش  کرڙيندي،  ڄارا  لاهيندي  هتي  جي  زالن  جا  ڀلي  هٿ  پير  ته  ڇا  شڪليون  به  ڦري  وڃن،  پر  جپاني  مردن  کي  ڪهڙي  پرواهه.  سرڪاري  يا  آفيشل  دعوتن  ۾  پنهنجين  زالن  کي  هي  نه  وٺي  اچن،  جو  کين  پنهنجون  کٿل  زالون  ڏيکاري  شرمندگي  ٿئين.  گهڻو  ڪري  اڪيلا  ايندا  يا  ڪا  ننڍي  نيٽي  گرل  فرينڊ  وٺي  ايندا.  مختلف  جهازن  تي  ڏهه  سال  کن  منهنجو  جپان  اچڻ  ٿيو،  جنهن  ۾  خبر  ناهي  ڪيترا  دفعا  اسان  جي  واسطيدار  آفيسن  جي  ماڻهن  لاءِ  جهاز  تي  يا  مڪاني  هوٽلن  ۾  دعوتن  جو  بندوبست  ٿيو.  مون  کي  ياد  ناهي  ته  ڪو  جپاني  آفيسر  يا  بزنس  مئن  پنهنجيءَ  زال  سان  گڏ  دعوت  ۾  آيو  هجي.  بلڪه  اسان  شروع  جا  سال  ان  موضوع  تي  بحث  ڪري،  حيرت  کائيندا  هئاسين  ۽  پوءِ  اسان  به  سمجهي  وياسين.  ڪو  به  جپاني  مهمان  عورت  سان  گڏ  ايندو  هو  ته  ان  کي  هن  جي  زال  نه  سمجهندا  هئاسين.  پڪ  هو  پنهنجي  گرل  فرينڊ  يا  آفيس  يا  ڪارخاني  ۾  ڪم  ڪندڙ  سندس  سهڻي  سيڪريٽري  يا  ڪلارڪ  وٺي  آيو  هوندو.  سندس  زال  گهر  ۾  ٻارن  جون  نئپيون  ۽  مڙس  جا  جوراب  پئي  ڌوئيندي  هوندي.  مزي  جي  ڳالهه  ته  پاڻ  دعوت  ڪندا،  ته  به  پنهنجين  گهر  وارين  کي  گهرائڻ  بدران  ٻاهر  واريون  مسواڙ  تي  گهرائيندا  ته  ميزبان  جي  حيثيت  سان  آيل  مهمانن  کي  کارائڻ  پيئارڻ  ۾  مدد  ڪن  ۽  ساڻن  ۽  آيل  مهمانن  سان  مٺا  ٻول  ٻولين. جپان  جي  شهر  ڪيوٽو  جي  گهرن  لاءِ  چيو  وڃي  ٿو  ته  سڄي  جپان  ۾  ان  جهڙا  صاف  سٿرا  نه  ملندا.  ان  جو  سبب  اهو  چيو  وڃي  ٿو  ته  ڪيوٽو  ۾  اتي  جي  رواج  موجب  هر  ڇوڪريءَ  کي  اهو  سبق  ڏنو  وڃي  ٿو  ته،  عورت  جي  گهر  سان  شادي  ٿئي  ٿي  ۽  نه  مڙس  سان.  ڪيوٽو  ۾  اها  چوڻي  مشهور  آهي  ته ” “  يعني  گهر  عورت  جو  خزانو  آهي.  ان  پويان  اهو  لاجڪ  ٻڌايو  وڃي  ٿو  ته  مرد  سڀ  هڪجهڙا  آهن  ۽  توهان  کي  مايوس  ئي  ڪندا،  پر  گهر  ڪڏهن  به  توهان  کي  دوکو  نه  ڏيندو.  خبر  ناهي  مرد  جي  موچڙي  مار  جي  ڊپ  کان  يا  پنهنجي  شوق  کان،  جپاني  عورت  کي  گهر  جي  صفائي  جو  ڏاڍو آهي.  پَٽ  ۽  ڀتيون  ڪيئن  صاف  ڪجن،  نل  ۽  چلها  ڪيئن  صاف  رکجن،  ڪموڊ  ۽  بئسن  ڪيئن  چلڪائجن،  ان  بابت  جيترا  ڪتاب  جپان  ۾  نظر  ايندا،  ايترا  ٻئي  ڪنهن  ملڪ  ۾  هرگز نه  ملندا.  خبر  ناهي  جپاني  عورتن  جي  دماغ  ۾  اها  ڳالهه  ڪنهن  وڌي  آهي  ته  جيڪا  عورت  صفائي  جي  معاملي  ۾  سست  آهي،  ان  کي  جپاني  سڏائڻ  جو  ڪو  حق  ناهي.  ” “  هڪ  جپاني  عورت  صفائيءَ  جي  حق  ۾ڳالهائيندي  چيو ” “  (صفائي  عورت  جي  روح  کي  قوت  بخشي  ٿي.  عورت  جيتري  گهڻي  صفائي  ڪندي  اوترو  ئي  جنت  جي  ويجهو  پهچندي). بقول  ظفر  شيخ  جي  جپاني  مرد  به  وڏو  لاهه  آهي.  هڪ  طرف  هن  عورت  کي  هيٺاهون  ڪرڻ  لاءِ  سنڌيءَ  جي  پهاڪي  ”عقل  عورت  جي  ڏائي  کڙيءَ  ۾  آهي“  جهڙا پهاڪا  ويهي  گهڙيا  آهن  ۽  ٻيا  اهڙا  پهاڪا  هڪ  طرف  ٺاهيا  آهن  ته  ٻئي  طرف  هن  کان  پورهيو  ۽  مزوري  وٺڻ  لاءِ،  هن  کي  چئيوان  ۽  خدمتگذار  بنائڻ  لاءِ  مٿين  قسم  جا  قول  گهڙيا  ويا  آهن.  ”جيتري  گهڻي  صفائي  ڪندينءَ  اوترو  جنت  جي  ويجهو  پهچندينءَ“  يعني  جنت  ۾  اندر  به  نه  (اتي  پاڻ  مرد  بنا  محنت  جي  پهچندا)  هيءَ  رڳو  ان  جي  ويجهو  پهچندي.  جپاني  عورت  جي  سادڙائپ  ۽  گهر  جي  خدمت  لاءِ  سر  ڏيڻ  جي  به  ڪهڙي  ڳالهه  ڪجي.  کيس  پورهئي  کان  ڇڏايو  وڃي  ته  به  هوءَ  ان  کي  چهٽي  رهندي.  گهر  جي  صفائي،  پورهيو،  چاهي  مڙس  بي  افعالو،  ٽوٽي  ۽  ڏنگو  هجي  ۽  ڪنهن  ٻيءَ  تي  عاشق  هجي،  ته  به  هيءَ  پنهنجي  گهر  واري  تان  ساهه  پئي  صدقي  ڪندي.  هڪ  روبوٽ  وانگر  هن  جي  دماغ  ۾  صفائي  ۽  پورهيو  دماغ  ۾  پروگرامڊ  آهي.  اسان  جي  هڪ  جهازي  هم  وطنيءَ  جپاني  ڇوڪريءَ  سان  شادي  ڪئي. ان  کي  ويهه  سال  اچي  ٿيا  آهن.  ڪڏهن  ڪراچيءَ  ۾  رهن،  ته  ڪڏهن  ڳوٺ  (پنجاب)  هوندا  آهن،  جتي  سندس  مڙس  جون  اباڻيون  زمينون  ۽  باغ  آهن.  هن  ڀيري  اسلام  آباد  ويندي  ان  دوست  وٽ  ڳوٺ  ويس.  نوڪرن  چاڪرن  هوندي  ڏسان  ته  سندس  جپاني  زال  ڇنڊ  ڦوڪ  کي  لڳي  پئي  آهي.  مون  کان  کل  نڪري  وئي.  نيٺ  سڀني  اڳيان  ڳالهه  ڪيم  ته  جپاني  عورت  جو  گهر  جو  صفائيءَ  جي  معاملي  ۾  جواب  ناهي.  يورپي  ماڻهو  چوندا  آهن  ته  جنهن  گهر  جون  دڪيون  به  پيون  چمڪن،  ان  ۾  ضرور  جپاني  عورت  هوندي.  هن  مرڪندي  چيو  ”مسٽر  الطاف گهر  جو  ڪم  شي  گوتو  ناهي  (يعني  مزوري  ناهي)  جنهن  جي  عيوض  پگهار  وٺجي.  اها  ” “  (يعني  راهه)  آهي،  جيڪا  انسان  کي  اندر  جي  نور  ۽  سڪون  ڏي  وٺي  وڃي  ٿي.“ 
25,http://www.thekawish.com/Articles1/Altaf%20Shaikh/2005/2005/04%20Aug%2005.htm,هڪ  معذور  ٻار  جپان  جو امير  شخص  بڻجي  ويو خميس 04 آگسٽ 2005ع همت،  دليري،  اڳتي  وڌڻ  جو  جذبو  ۽  پنهنجو  پاڻ  کي  هر  حال  ۾  خوش  رکڻ  جو  مدار  فقط  انساني  جسامت،  صحت  مندي  ۽  بدني  طاقت  ۽  سونهن  تي  نه  آهي.  روز  مرهه  جي  زندگيءَ  ۾  اسان  اڪثر  اهڙا  مثال  ٻڌندا  آهيون،  جن  ۾  ڪيترائي  مرد  جسماني  طرح  معذور هجڻ  باوجود  تعليم  حاصل  ڪري  رهيا  آهن  يا  ٻئي  تي  بار  بنجڻ  بدران  هو  پاڻ  ئي  پورهيو  ڪري  پيٽ  گذر  ڪري  رهيا  آهن.  انهن  ۾  ڪي  نابين  هوندا  ته  ڪي  هٿن  پيرن  کان  لولا  لنگڙا،  ساڳيءَ  ريت  عورتون  پڻ. مان  جپان  جي  هڪ  نوجوان  کي  سڃاڻان،  جنهن  کي  ڄائي  ڄم  کان  هٿ  پير  نه  آهن.  سندس  ٻئي  ٻانهون  ٺونٺين  تائين  آهن  ۽  ٽنگون  گوڏن  تائين.  هو  هڪ  ڀڀري  مثل  آهي،  پر  هن  کي  ان  جو  ذري  برابر به  ڏک  ناهي.  بس  رب  پاڪ  هن  کي  ائين  خلقيو.  هو  چاهي  ڪيترو  به  روئي  پٽي،  پر  هن  کي  ائين  ئي  رهڻو  پوندو.  پوءِ  ڇو  نه  زندگيءَ  جا  ڏهاڙا  خوشيءَ  ۾  گذاري؟.  هو  گوڏن  تي  ڊوڙي  ٿو.  نه  فقط  ڊوڙي  ٿو،  پر  بيس  بال  ۽  فٽ  بال  کيڏي  ٿو.  پين  کي  ڳل  ۽  ٺونٺ  جي  وچ  ۾  جهلي  لکي  ٿو  ۽  هن  عذر  وارن ٻارن  جي  اسڪول  ۾  پڙهڻ  بدران  عام  ٻارن  جي  اسڪول  ۽  ڪاليج  مان  پڙهي  ٽوڪيو  جي  نامياري  يونيورسٽي  واسيدا ۾  داخلا  حاصل  ڪئي.  ويجهڙائيءَ  ۾  هو  پنهنجي  لکيل  ڪتاب  ڪري  سڄيءَ  دنيا  ۾  مشهور  ٿيو  آهي.  سندس  سڄو  نالو  اوتو  تاڪي  هيرو آهي،  پر  پيار  مان  کيس  هرڪو  ”اوتو“  سڏي  ٿو. اوتو  1976ع  ۾  ٽوڪيو  ۾  ڄائو.  هن  سان  اسان  کي  پاڪستان  جي  سفير  ظفر  شيخ  ملايو.  ظفر  انهن  ڏينهن  ۾  ٽوڪيو  جي  سفارتخاني  ۾  فرسٽ  سيڪريٽري  هو.  انهن  ڏينهن  ۾  هلندڙ  فلو  جي  بچاءَ  لاءِ  اسان  پنهنجن  ٻارن  کي  سُين  هڻائڻ  لاءِ  ٽوڪيو  جي  گنزا  واري  اسپتال  ۾  آياسين  ته  ظفر  اتي  اسان  کي  اوتو  ڏيکاريو،  جيڪو  ان  وقت  چئن  سالن  جو  هو.  کيس  سندس  آرڪيٽيڪٽ  پيءُ  سيون  هڻائڻ  لاءِ  گاڏيءَ  ۾  کڻي  آيو  هو. اڄ  ٻاويهن  سالن  کان  پوءِ  ٽوڪيو  کان  ڏور  ڪيوشو  ٻيٽ  جي  هن  شهر  ڪوڪورا  ۾  ويهي،  جڏهن  اوتو  جون  خبرون  مقامي  توڙي  دنيا  جي  اخبارن  ۾  پڙهان  ٿو  ته  تعجب  لڳي  ٿو  ته  هن  جپان  جهڙي  ملڪ  ۾  جتي  معذور  ماڻهن  جي  نه  اها  پر  گهور  لڌي  ٿي  وڃي  ۽  نه  انهن  لاءِ  دل  ۾  اها  خاص  جاءِ  پيدا  ڪئي  ٿي  وڃي(جيڪا  سئيڊن،  ناروي  ۽  يورپ  جي  ڪيترن  ملڪن  ۾  آهي)،  ته  هن  دل  شڪستو  ٿيڻ  بدران  حالتن  سان  مقابلو  ڪيو  ۽  پڙهائيءَ  دوران  نه  فقط  خوش  مزاج  ۽  کلڻو شاگرد  ٿي  رهيو،  پر  سٺين  مارڪن  سان  پاس  به  ٿيندو رهيو.  تڏهن  ته  کيس  ٽوڪيو  جي  واسيدا  يونيورسٽيءَ  ۾  داخلا  ملي. سندس  آتم  ڪهاڻي  جو  جپانيءَ  ۾  لکيل  ڪتاب (جنهن  جي  لفظي  معنيٰ  کڻي  چئجي ”اڻ  سڌا  هڏ  گڏ“ جپان  ۾  سڀ  کان  گهڻو  وڪرو  ٿيڻ  کان  علاوه  ڪورين،چيني،  فرينچ  ۽  هاڻ  انگريزي  زبان  ۾ جي  نالي  سان  ترجمو  ٿي  چڪو  آهي.  اهو  ڪتاب  بيسٽ  سيلر  لسٽ  تي  ڪيترائي  هفتا  رهيو  ۽  5 4  لکن  کان  مٿي ڪتاب  وڪرو  ٿي  چڪا  آهن.  ڪتاب  جي  هن  معذور  ليکڪ  ان  ۾  پنهنجي  احوال  سان  گڏ  عوام  کي  خاص  ڪري  جپانين  کي  معذور  ماڻهن  جي  حقن  جي  ياد  ڏياري  آهي،  ته  هنن  کي  قدرت  جي  بدنصيب  مخلوق  سمجهڻ  بدران  سندن  خيال  رکيو  وڃي.  اوتو  پنهنجي  ڪتاب  ۾  هڪ  هنڌ  لکي  ٿو ” “ جنهن  بيماري  ڪري  اوتو  تاڪي  کي  هٿ  پير  نه  ٿيا،  ان  جو  نالو ٻڌائين  ٿا.  ڄمڻ  وقت  اوتو  جي  پيءُ  اوتو  کي  ماءُ  کان  مهينو  کن  لڪائي  رکيو،  جيئن  هڪڙو  عذر  وارو  ٻار  ڏسي  هن  کي  صدمو  نه  رسي.  پر  چون  ٿا  ته  ماءُ  جي  اڳيان  اوتو  کي  آندو ويو  ته  اوتو  جو  سهڻو  چهرو  ڏسي،  هن  جي  وات  مان”ڪوائي  ديس “  (ڇا  ته  سهڻو  آهي)  جا  لفظ  نڪتا.  ان  ۾  ڪو  شڪ  ناهي  ته  اوتو  ننڍي  هوندي  کان  ئي  سهڻو ٻار  آهي.  جهڙو  به  هن  جو  جسم  آهي،  پر  هو  اوچيون  قميصون  پائڻ  جو  شوقين  آهي.  خاص  ڪري  مار  گريٽ  هوويل  جون  هن  جون  دلپسند  قميصون  آهن.  هو  هر  وقت  مرڪندو  رهي  ٿو  ۽  بقول  سندس  ” “  هن  جو  گهڻو  وقت  اليڪٽرڪ  ڪرسيءَ  تي  گذري  ٿو  ۽  لکڻ  پڙهڻ  به  ان  ئي  ڪرسيءَ  تي  ڪري  ٿو.  هو  ان  ئي  خيال  جي  پرچار  ڪري  ٿو  ته  مون  جهڙن  معزور  ماڻهن  جي  ڪو  به  صحيح  جسم  وارو  ماڻهو  سٺي  طرح  وڪالت  ڪري  نه  سگهندو.  معذور  ماڻهن  جي  حقن  لاءِ  مون  جهڙن  معذور  ماڻهن  کي  ئي  وڙهڻو  پوندو. اوتو  اها  ڳالهه  به  مڃي  ٿو  ته  هڪ  معذور  ماڻهو  مجبور  رهي  ٿو.  ڪنهن  کي  ڪو  عذر  ٿيڻ  سٺي  ڳالهه  ناهي،  پر  ساڳئي  وقت  ان  کي  سبب  بڻائي  ماٺ  ڪري  ويهڻ  به  سٺي ڳالهه  ناهي.  پنهنجي  ڪتاب  ۾  هڪ  هنڌ  لکي  ٿو  ” “ اوتو  تاڪي  اسڪول،  ڪاليج  ۽  يونيورسٽيءَ  جي  پڙهائيءَ  مان  به  واندو  ٿي  ويو  آهي  ۽  سندس  لکيل  ڪتاب  کيس  دولت  ۽  ناموس  به  ڏنو  آهي.  هاڻ  هن  جو  اڳتي  جو  پروگرام  ڇا  آهي؟.  بنا  ڪنهن  شڪ  شبهي  جي  هن  جا اهي  ئي  عام  آهن،  جيڪي  ٻين  ماڻهن  جا  ٿيڻ  کپن.  ”ايشيا  ويڪ“  جي  نمائندي  جڏهن  اهو  سوال  اوتو  کان  پڇيو  ته  جواب  ۾  هن  چيو  ” “  (آئون  شادي  ڪرڻ  ۽  ٻارن  وارو  ٿيڻ  چاهيان  ٿو.) 
26,http://www.thekawish.com/Articles1/Altaf%20Shaikh/2005/2005/21%20Dec%2005.htm,اڀرندڙ  سج  جي  ديس  ۾قبرستان  ۽  اُس  جو  مسئلو سومر 21 ڊسمبر 2005ع جپان  ۾  رهندڙ  جپاني  مسلمانن  ۽  ڌارين  ملڪن  جي  رهندڙ  مسلمانن  لاءِ  سڀ  کان  وڏو  مسئلو  قبرستان  جو  آهي.  اهو  ملڪ  جتي  رهائش  ۽  پوک  لاءِ  ڌرتي  فقط  پنڌرهن  سيڪڙو  آهي  ۽  باقي  پنجاسي  سيڪڙو  جبل  آهي.  جتي  جي  آدمشماري  تمام  گهڻي  آهي  ۽  رهائش  جي  زمين  دنيا  ۾  مهانگي  ترين  آهي  ۽  جتي  زمين  ايڪڙن  يا  جريبن  ۾  وڪامڻ  بدران  فوٽن  ۾  وڪامي  ٿي،  اُتي  2  گز  زمين  جا  دفن  لاءِ  ملڻ  تمام  ڏکيو  آهي.  جپاني  قانون  مطابق،  جپاني  ماڻهوءَ  جي  مرڻ  تي  هن  جي  لاش  کي  ساڙڻ  تمام  ضروري  آهي  ۽  ڪيترا  اهڙا  علائقا  آهن،  جتي  مسلمانن  لاءِ  قبرستان  نه  آهي،  اُتي  جپاني،  مسلمانن  جي  لاشن  کي  به  ساڙڻ  جو  رکي  رکي  اطلاع  ملندو  رهي  ٿو.  اڄ  کان  ٽيهارو  سال  کن  اڳ  جپان  جي  هڪ  شهر  اين  زان  ۾  سعودي  حڪومت  قبرستان  لاءِ  زمين  ڀور  خريد  ڪري  جپان  مسلم  ائسوسيئيشن  جي  حوالي  ڪيو  هو.  انهن  ڏينهن  ۾  اسان  جهاز  کي  وٺي  جپان  جي  مختلف  بندرگاهن  ۾  ايندا  هئاسين  ۽  جپان  ۾  جپاني  توڙي  ڌاريا  مسلمان  ايترا  نه  هئا.  بهرحال  اسان  ان  قسم  جون  خبرون  هتان  جپان  مان  نڪرندڙ  انگريزي  اخبارن  ۾  پڙهي  خوش  ٿيندا  هئاسين.  ان  مٿئين  موقعي  تي  ان  شهر  جي  ميئر  سعودي  عرب  جي  سفير  جو  آڌر  ڀاءُ  ڪندي  خوشيءَ  جو  اظهار  ڪيو  هو  ته  هن  جو  شهر  ان  حوالي  سان  هڪ  بين  الاقوامي  حيثيت  اختيار  ڪري  ورتي  آهي  جو  هاڻ  هتي  دنيا  جي  مختلف  ملڪن  ۽  قومن  جا  ماڻهو  پنهنجي  آخري  آرامگاهه  لاءِ  ايندا.  هن  ان  موقعي  تي  هر  قسم  جي  سهولت  ڏيڻ  جو  اعلان  ڪيو  هو  ۽  هينئر  به  اُتي  هر  جپاني  ۽  غير  جپاني  مسلمان  جي  دفنائڻ  جي،  شهر  جي  ميونسپالٽيءَ  طرفان  اجازت  آهي،  جيڪا  ڪوبي  شهر  ۾  نه  آهي،  جتي  مسلمانن  جو  ٻيو  قبرستان  آهي.  ڪوبي  واري  قبرستان  ۾  فقط  ڪوبي  شهر  ۽  ان  جي  ٻهراڙيءَ  واري  علائقي  ۾  رهندڙ  ڌارين  قومن  جي  رهاڪن  جي  لاشن  کي  دفنائڻ  جي  اجازت  آهي.  باقي  ڪنهن  به  جپاني  مسلمان  (توڙي  کڻي  هو  ڪوبي  شهر  جو  رهاڪو  هجي)  ۽  ٻين  شهرن  جي  مسلمان  رهاڪن  کي  ڪوبي  واري  قبرستان  ۾  دفن  ڪرڻ  جي  موڪل  نه  آهي.  ان  جو  هڪ  سبب  اهو  به  آهي  ته  حڪومت  طرفان  ڪوبي  جي  هن  قبرستان  لاءِ  مليل  زمين  تمام  ٿوري  آهي،  جيڪا  پڻ  هاڻ  ختم  ٿيندي  وڃي  جو  ڪوبي  ۾  وڏي  مسجد  هجڻ  ڪري  ڌارين  ملڪن  جا  مسلمان  هتي  گهڻا  رهن  ٿا.  هتي  جا  مسلمان  وڌيڪ  زمين  خريد  ڪرڻ  لاءِ  تيار  آهن،  پر  ان  زمين  کي  قبرستان  لاءِ  استعمال  ڪرڻ  جي  اجازت  حاصل  ڪرڻ  ۾  ڪافي  ڏکيائي  پيش  اچي  رهي  آهي. مٿي  ذڪر  ڪيل  شهر  ڪوبي  ۽  ان  جي  مسجد  تان  ياد  آيو  ته  ڪجهه  سال  اڳ  هتي  جي  رهندڙ  مسلمانن  کي  ڪافي  بيچيني  پيدا  ٿي  پئي  هئي،  جڏهن  مسجد  جي  اڳيان  (اولهه  ۾)  هڪ  نو  ماڙ  عمارت  ٺهڻ  شروع  ٿي  هئي.  انهن  ڏينهن  ۾  آئون  هتي  جپان  ۾  نه  هوس،  پر  دنيا  جي  مختلف  اخبارن  ۽  رسالن  ۾  ان  بابت  خبرون  پڙهندو  رهيس  ته  ڪوبي  ۾  رهندڙ  مسلمانن  کي  ان  ڳالهه  تي  اعتراض  اهي  ته  ”ايڏي  وڏي  عمارت  مسجد  جي  اولهه  پاسي  ڇو  ٺهي  رهي  آهي.“  اها  خبر  پڙهي  جپان  جي  حالتن  کان  اڻ  واقف  دنيا  جي  ڪيترن  ماڻهن  کي  تعجب  لڳو  هوندو  ته  هي  مسلمان  ڪهڙي  قسم  جا  آهن،  جو  مسجد  جي  اولهه  ۾  (جنهن  طرف  منهن  ڪري  جپان  جا  مسلمان  نماز  پڙهن  ٿا)  ٻئي  کي  اوچي  عمارت  ٺاهڻ  لاءِ  ڇو  ٿا  جهلين؟  ويتر  ڪجهه  اسلام  دشمن  ۽  تعصب  رکندڙ  اخباري  نمائندن  هن  قسم  جون  خبرون  ڏئي  دنيا  کي  مسلمانن  خلاف  غلط  تاثر  قائم  ڪرڻ  لاءِ  تقويت  بخشڻ  جي  ڪوشش  ڪئي  ته  مسلمانن  کي  هن  نئين  ٺهندڙ  گهڻ  ماڙ  عمارت  تي  ان  ڪري  اعتراض  آهي  ته  هن  عمارت  ٺهڻ  سان  مڪي  کان  ايندڙ  نُور  جا  ڪرڻا  مسجد  تائين  پهچي  نه  سگهندا. جيتوڻيڪ  جپان  جا  رهاڪو  توڙي  اهي  ڌاريا  جيڪي  جپان  ۾  گهڻو  وقت  رهي  ويا  آهن،  اهي  چڱي  طرح  سمجهن  ٿا  ته  مسجد  وارن  جا  اعتراص  جائز  آهن  ۽  هو  مسجد  اڳيان  وڏي  عمارت  ٺهڻ  ڪري  سج  جي  روشنيءَ  جي  نه  اچڻ  جي  ڳالهه  ٿا  ڪن،  جنهن  کي  تعصبي  ميڊيا  وارا  مروڙي  سروڙي  غلط  ڳالهه  ٿا  لکن.  بهرحال  جپان  کان  ٻاهر  رهندڙن  لاءِ  هتي  ڪجهه  معلوماتي  ڳالهيون  لکي  رهيو  آهيان،  جن  جي  پس  منظر  ۾  هو  صحيح  ڳالهه  تائين  پهچي  سگهن  ٿا. جيئن  پاڪستان  مڪي  جي  اوڀر  ۾  آهي  ۽  اسان  پاڪستان  جا  ماڻهو  اولهه  ڏي  منهن  ڪري  نماز  پڙهون  ٿا،  اهڙي  طرح  جپان  به  مشرق  ۾  آهي  ۽  هتان  به  اولهه  طرف  منهن  ڪري  نماز  پڙهي  وڃي  ٿي.  يعني  جپان  کان  قبلي  جو  رُخ  اولهه  ڏي  آهي.  ان  کان  علاوه  جپان  ۾  سج  جي  روشني  به  اولهه  طرف  کان  گهڻي  اچي  ٿي  ۽  اهڙا  گهر  جن  جون  دريون  اولهه  ڏي  کُلن  ٿيون،  انهن  جا  اگهه  توڙي  مسواڙون  وڏيون  ٿين  ٿيون.  جپان  کي  ”اڀرندڙ  سج  جي  ڌرتي“  سڏيو  وڃي  ٿو  ۽  حقيقت  به  اها  آهي  ته  دنيا  ۾  نئين  سج  جي  روشني  پهرين  جپان  ۾  پهچي  ٿي.  هن  ملڪ  جي  جهنڊي  جو  نشان  به  سفيد  پس  منظر  ۾  ڳاڙهي  رنگ  جو  سج  آهي.  هتي  جي  ڪجهه  مذهبن  ۾  سج  جي  پوڄا  به  شامل  آهي.  ايتري  قدر  جو  فيوجي  جبل  جي  چوٽيءَ  تي  وڃڻ  وارا  به  ڪوشش  ڪري  رات  جو  ويندا،  جيئن  فجر  تائين  پهچي  نئين  سج  جو  ديدار  ڪري  سگهن  ۽  جيڪا  ڳالهه  هنن  جي  عبادت  ۾  شامل  آهي.  گهڻن  جپانين  جو  اهو  خيال  آهي  ته  اهي  گهر  جيڪي  اهڙي  طرح  ٺهيل  آهن  جو  سج  جي  روشني  نٿي  پهچي  يا  گهٽ  ٿي  پهچي  ته  انهن  گهرن  ۾  جيتن  جڻين  جي  ويجهه  ٿئي  ٿي.  ۽  انهن  جيتن  جڻين  ۽  جراثيمن  جي  پيدا  ٿيڻ  سبب  انهن  اونداهن  گهرن  جا  رهاڪو  مختلف  قسمن  جي  بيمارين  جا  شڪار  ٿين  ٿا.  ان  ڪري  جپان  ۾  اهڙن  گهرن  جون  مسواڙون  تمام  گهڻيون  ٿين  جن  ۾  گهڻو  وقت  اُس  رهي  ٿي. هونئن  ته  سج  اوڀر  کان  اڀري  اولهه  ۾  وڃي  لهي  ٿو  ۽  اوڀر  پاسي  وارين  درين  مان  به  سج  جي  روشني  اچي  ٿي،  پر  صبح  جي  پهر  ايندڙ  ان  روشنيءَ  ۾  اهو  تاءُ  نٿو  رهي،  جيڪو  شام  جي  سج  ۾  رهي  ٿو  ۽  اولهه  کان  ايندڙ  شام  جي  پهر  واري  روشني  گهڻي  دير  پڻ  رهي  ٿي.  ٻي  ڳالهه  ته  جپان  جي  روايتن  موجب  نئين  عمارت  ٺهرائيندڙ  کي  عمارت  شروع  ڪرڻ  کان  اڳ  ان  ڳالهه  جو  خيال  رکڻو  پوي  ٿو  ته  سندس  عمارت  ٺهڻ  تي  ڀر  واريءَ  عمارت  وارا  سج  جي  روشنيءَ  کان  محروم  ته  نه  ٿي  ويندا.  اهڙيءَ  حالت  ۾  حڪومت  طرفان  نئين  ٺهندڙ  عمارت  جو  ڪم  روڪيو  ويندو  آهي  ۽  هتي  مسجد  جي  اڳيان  هڪ  گهڻ  ماڙ  عمارت  ٺهڻ  ڪري  مسجد  ۾  سج  جي  روشني  نٿي  آئي  ۽  ان  ڳالهه  لاءِ  مسجد  وارن  حڪومت  ۽  عمارت  وارن  جو  ڌيان  ان  طرف  ڇڪائڻ  چاهيو  ٿي  ۽  کين  اهو  چوڻ  چاهيو  ٿي  ته  هو  پنهنجي  عمارت  مسجد  کان  پنج  کن  ميٽر  پري  ڪري  ٺاهين.  جيئن  اها  عمارت  سج  جي  روشنيءَ  کي  آڏي  ٿي  نه  بيهي  ۽  ڏٺو  وڃي  ته  اها  هڪ  عام  ۽  روزمره  جي  ڳالهين  مان  هڪ  آهي.  پر  جپان  ۽  ڌارين  ملڪن  جي  ڪجهه  اخبارن  ان  کي  غلط  رنگ  ڏئي  خبرون  ڏنيون. جيتوڻيڪ  هر  شهريءَ  وانگر  مسجد  وارن  به  اهو  ئي  چاهيو  ته  اها  عمارت  سج  جي  روشنيءَ  جي  آڏو  نه  ٿئي،  جنهن  لاءِ  هنن  عمارت  جي  مالڪن  کي  اها  عمارت  مسجد  کان  پنج  ميٽر  پري  ڪري  ٺاهڻ  لاءِ  عرض  ڪيو  ۽  اهو  پڻ  ته  اها  عمارت  پلان  مطابق  نو  ماڙ  بدران  پنج  ماڙ  ٺاهين،  جيئن  روشنيءَ  جو  لنگهه  برقرار  رهي  سگهي.  ڏٺو  وڃي  ته  اهو  اڻ  لکيل  قانون  اسان  وٽ  به  آهي  ۽  ويندي  ڳوٺن  ۾  به  هڪ  ماڙ  ٺاهڻ  وقت  به  اُتر  ۽  اولهه  وارن  گهرن  جو  خيال  رکيو  وڃي  ٿو  ۽  انهن  کان  اخلاقي  طرح  اجازت  ورتي  وڃي  ٿي  جو  اسان  وٽ  هند،  سنڌ،  پنجاب  ۾  ڏکڻ  واري  طرف  کي  وڏي  اهميت  آهي،  جو  اونهاري  ۾  اسان  کي  ڏکڻ  جي  هوائن  جي  ضرورت  پوي  ٿي.  سنڌ  ۾  توهان  کي  ڪو  به  اهڙو  گهر  نظر  نه  ايندو،  جنهنجو  اڱڻ  اُتر  ۾  هجي.  اڱڻ  اتر  ۾  هجڻ  معنيٰ  اونهاري  ۾  هوا  روڪي  وڌيڪ  گرمي  پيدا  ڪرڻ  ۽  سياري  ۾  اتر  کليل  رکي  وڌيڪ  ٿڌ  پيدا  ڪرڻ.  اهڙي  طرح  اسان  وٽ  سنڌ  ۾  هر  ڪو  چاهي  ٿو  ته  هن  جي  گهر  ۾  صبح  پهر  واري  اُس  اچي  جو  منجهند  بعد  اسان  وٽ  اُس  ۾  تمام  گهڻي  تپش  ٿئي  ٿي.  اهي  ملڪ  جن  ۾  هوا  جو  رخ  ڏينهن  ۾  ڏهه  دفعا  بدلبو  رهي  ٿو  ۽  اونهاري  توڙي  سياري  ۾  ساڳيو  حال  آهي،  اُتي  اهڙين  ڳالهين  جو  ڪنهن  کي  به  فڪر  نٿو  رهي  ۽  ڪو  به  اسان  وانگر  ”ويسٽ  اوپن“  جي  ڳالهه  نٿو  ڪري.  ملائيشيا،  انڊونيشيا،  سنگاپور  ۽  يورپ  جا  ڪيترائي  ملڪ  اهڙا  آهن  جن  ۾  ڀلي  ڪو  ڪنهن  جي  گهر  اڳيان  وڏي  عمارت  ٺهرائي  يا  پويان،  ٻارهوئي  ٿڌڪار  لڳي  پئي  آهي،  ٻارهوئي  جهڙ  ڦڙ  لڳو  پيو  آهي.  سئيڊن،  ڊئنمارڪ،  فنلئنڊ  ۾  ته  ڪو  سڄي  سال  ۾  هڪ  دفعو  به  پنهنجي  ڪمري  جي  دري  نٿو  کولي.  بسن  ۾  شيشن  جون  دريون  ٿين،  پر  هميشه  لاءِ  بند  ٿين.  هر  ڪو  سياري  ۾  هيٽر،  اونهاري  ۾  ڪولر  هلايو  ويٺو  آهي. 
27,http://www.thekawish.com/Articles1/Altaf%20Shaikh/2005/2005/06%20Feb%2005.htm,منهنجي  جپاني  شاگردياڻين  جو  احوال آچر 6 فيبروري 2005ع پڙهائڻ  لاءِ  موتوڪو  نالي  هڪ  عورت  جو  فون  آيو،  ”اسين  ٽيهن  ورهين  جي  لڳ  ڀڳ  چار  جپاني  ساهيڙيون  اوريئو نالي  شهر  ۾  رهون  ٿيون.  توهان  هفتي  ۾  هڪ  دفعو  اسان  کي  پڙهائڻ  لاءِ  ايندائو؟“  هن  بيحد  صاف  انگريزيءَ  ۾  ڳالهايو.  هوءَ  مون  کي  پنهنجي  شهر  جي  لوڪيشن  ۽  اتان  لنگهندڙ  ريل  گاڏيون  سمجهائي،  پوءِ  ٽيوشن  جا  پئسا  پڇڻ  لڳي.  ”پڙهائڻ  جي  في  کي  في  الحال  ڇڏيو،  باقي  جيئن  ته  توهانجي  جپان  ۾  بسن  ۽  ريلن  جا  ڀاڙا  وڏا  آهن،  ان  ڪري  اهي  توهان  ڏجو.“  مون  موتوڪو  کي  ٻڌايو. ”ضرور،  ضرور“  هن  وراڻيو  ۽  پوءِ  ڪجهه  دير  پنهنجين  ساهيڙين  سان  ڳالهائي،  هن  مون  کي  اربع  ڏينهن  اچڻ  لاءِ  چيو.  ”توهان  ڏهين  بجي  واري  گاڏيءَ  ۾  چڙهندائو  ته  پوري  ساڍي  ڏهين  اسان  جي  شهر  پهچي  ويندائو.  آئون  توهان  کي  اوڀر  واري  گيٽ  تان  وٺڻ  اينديس.  مهرباني  ڪري  اولهه  واري  گيٽ  ڏي  نه  وڃجو،  اهو  شهر  جي  پرئين  پاسي  کان  وڃيو  نڪري.“  موتوڪو  ٻڌايو  ۽  ان  سان  گڏ  منجهند  جي  ماني  گڏ  کائڻ  لاءِ  دعوت  ڏني،  ته  ان  کان  مون  يڪدم  نٽايو.”آئون  نيرن  دير  سان  ڪري  نڪرندو  آهيان  ۽  لنچ  بدران  فقط  چانهه  ۽  بسڪيٽ  کائڻ  پسند  ڪندس.“  ٿوري  بحث  بعد  هن  منهنجي  ڳالهه  مڃڻ  لاءِ  هائوڪار  ڪئي. چاهي  ڪو  مسلمان  هجي  يا  هندو،  ڪنهن  ڌارئي  ديس  ۾  هڪ  اڻ  ڄاڻ  کي  مانيءَ  جي  تڪليف  نه  ڏيڻ  کپي.  ڇو  ته  هو  نيڪ  نيتيءَ  ۾  وڏو  خرچ  ڪري  ماني  تيار  ڪري،  پر  خبر  پوي  ته  اها  ماني  توهان  جي  عقيدن،  صحت  جي  خيال  کان  يا  مذهبي  اجازت  جي  خلاف  آهي  ۽  توهان  نٿا  کائي  سگهو  ته  ميزبان  نه  فقط  نقصان  ۾  پر ۾  به  اچي  سگهي  ٿو. اربع  ڏينهن  پنهنجي  شهر  ڪوڪورا  کان  گاڏيءَ  ۾  چڙهڻ  سان  سامهون  ويٺل  همراهه  کان  هڪ  دفعو  وري  پڪ  ڪيم  ته  هيءَ  گاڏي  واقعي  اوريئو  اسٽيشن  ويندي؟  ٻئي  ڪنهن  ملڪ  ۾  ڪو  خيال  ڪري  يا  نه،  پر  هڪ  جپانيءَ  کان  پڇڻ  تي  هن  جو  سُک  ڦٽي  پوندو.  هو  پنهنجو  پاڻ  تي  ڊيوٽي  مڙهي  ڇڏيندو  ته  صحيح  اسٽيشن  اچڻ  تي  هن  جو  ڪم  مون  کي  دڳ  لائڻ  آهي.  منهنجي  سامهون  ويٺل  همراهه  ڪجهه  وڌيڪ  ئي  شريف  هو،  جو  هر  اسٽيشن  تي  مون  کي  ٻڌائيندو  هليو  ته  هاڻ  باقي  هيتريون  اسٽيشنون  آهن.  بهر  حال  ڪوڪورا  کان  پوءِ  توبتا،  ياهاتا،  ڪورو  ساڪي  ۽  ٻيون  وڏيون  اسٽيشنون  لتاڙي  اسان  جي  ريل  ٻڍاپور  جهڙي  ننڍڙي  اسٽيشن  تي  اچي  بيٺي،  جتي  هڪ  عدد  بسڪيٽ  ۽  ٽڪين  جي  ڪئبن  هئي.  هڪ  باٿ  روم،  هڪ  اوريئو  اسٽيشن  جي  نالي  جو  بورڊ  ۽  چار کن  پلاسٽڪ  جون  ڪرسيون،  جن  تي  ويٺل  ڪو  به  نه  هو.  جيڪڏهن  ڪو هو  به  ته  ان  ٽرين  ۾  چڙهي  اڳتي  هليو  ويو  هو،  جنهن  مان  آئون  لٿو  هوس.  ٽرين  مان  مون  سان  گڏ  جيڪي  چار  پنج  لٿا،  انهن  کان  اوڀر  واري  دروازي  جو  پڇيم  جن  سامهون  اشارو  ڪري  پاڻ  ٻئي  پاسي  (يعني  اولهه  گيٽ  ڏي)  هليا  ويا. آئون  ڏاڪڻيون  لهي  هيٺ  آيس  ته  ورانڊي  جهڙي  هال  جي  ٻاهران  مين  روڊ  تي  ٽي  چار  ٽئڪسيون  هيون  ۽  پريان  بس  اسٽاپ  هو.  ورانڊي  جي  وچ  ۾  هڪ  ٿنڀ  هو،  جنهن  جي  چوڌاري  گول  بينچ  تي  ٻلي  ستي  پئي  هئي.  آئون  به  چِپڙي  ڪري  ان  بينچ  تي  ويهي  رهيس.  ٻليءَ  نه  منهنجي  ويهڻ  تي  اعتراض  ڪيو  ۽  نه  پاڻ  ڀڳي.  ٿوري  دير  لاءِ  اکيون  کولي  وري  ساڳي  سڪون  سان  سمهي  رهي.  ”هي  عجيب  ريلوي  اسٽيشن  آهي.“  مون  دل  ئي  دل  ۾  سوچيو.  نه  ماڻهو  نه  ڇيڻو،  ڪا  پهر  نه  آهي.  ايتري  ۾  سامهون  وارو  رستو  ٽپي  اسٽيشن  ڏي  ايندڙ  هڪ  عورت  ڏي  نهاري  مون  مرڪڻ  جي  ائڪٽنگ  ڪئي،  پر  هن  ڪو نه  ڪيو  ۽  ٽڪيٽ  خريد  ڪري  مٿي  پليٽ  فارم  ڏي  هلي  وئي.  مطلب  ته  اها  موتوڪو  نه  چئبي.  هونءَ  به  هوءَ  ته  هڪ  ٻهراڙيءَ  جي  هارياڻي  ٽائيپ  لڳي  رهي  هئي.  ”ساڍا  ڏهه  ٿي  ويا  آهن.  ٿي  سگهي  ٿو  موتوڪو  کان  ڳالهه  وسري  وئي  هجي  ۽  ڪنهن  جي  نه  اچڻ  کان  ڪاش  اها  جپاني  هارياڻي  ئي  موتوڪو  هجي  ها  ۽  وڌيڪ  انتظار  ڪرڻ  جي  ٽارچر  کان  بچي  وڃان  ها.“  مون  سوچيو. ان  بعد  هڪ  ٻه  ٻيون  عورتون  سامهون  بس  اسٽاپ  کان  يا  ڀر  واري  ڊپارٽمينٽل  اسٽور  مان  نڪري  اسٽيشن  جي  هن  کليل  عمارت  ڏي  جيئن  وڌيون،  ته  مون  وري  مرڪڻ  جي  ڪوشش  ڪئي.  پر  هو  منهنجو  نوٽيس  وٺڻ  بنا  اسٽيشن  جي  پمپ  وٽ  پهچي،  ساڄي  يا  کاٻي  مڙي  ويون  ۽  پوءِ  ته  مون  شڪل  چٻي  ڪرڻ  ئي  ڇڏي  ڏني  ۽  سمجهي  ويس  ته  پروگرام  فڪس  ڪرڻ  ۾  ڏينهن  يا  وقت  جي  ڪا  ڦير  ڦار  ٿي  وئي  آهي،  نه  ته  جپاني  ماڻهو  هڪ  منٽ  جي  دير  نه  ڪن  ۽  هتي  ڏهه  منٽ  مٿي  ٿي  ويا  هئا.  هاڻ  مون  ڏهه  منٽ  وڌيڪ  ترسڻ  جي  لمٽ  ٺاهي،  ان  بعد  موٽڻ  جو  پڪو  پهه  ڪيو  ته  ٽئڪسي  اسٽينڊ  جي  ڀر  واري  ڪار  اسٽينڊ  ۾  هڪ  ڪار  پارڪ  ٿي  ۽  اڳين  سيٽن  تي  پينٽ  بشرٽ  ۾  ويٺل  ٻن  ڄڻين  ٻاهر  نڪري  اسٽيشن  ڏي  منهن  ڪري  هٿ  لوڏيو.  جواب  ۾  مون  به  لوڏيو،  جو  اسٽيشن  جي  ان  کلئي  هال  ۾  مون  ۽  ننڊ  جي  شوقين  ٻليءَ  کان  سواءِ  ته  ٻيو  ڪير  به  نه  هو.  دل  ۾  سوچيم  ته  شل  اها  پارٽي  مون  کي  وٺڻ  لاءِ  آئي  هجي،  جو  هن  ٻڍاپور  جهڙي  ويران  اسٽيشن  تي  اوٻاسيون  ڏئي  ڏئي  ٿڪجي  پيو  هوس. منهنجي  ڳالهه  صحيح  ثابت  ٿي  بلڪه  سوچيل  ڳالهه  پوري  ٿي.  هو  مون  کي  ئي  وٺڻ  لاءِ  آيون  هيون  ۽  ملڻ  سان  معافي  جي  تسبيح  شروع  ڪري  ڏنائون  ته  آيوسين  پئي  ته  ٻار ڪپڙا  خراب  ڪري  ڇڏيا،  تنهن  کي  صاف  ڪرڻ  ۽  ٻيا  ڪپڙا  پائڻ  ۾  دير  ٿي  وئي. ”مڙيئي  خير  آهي.“  هيترو  وقت  جو  مون  سوچيو  پئي  ته  هاڻ  واپسيءَ  جي  ٽرين  ڪهڙي  پليٽ  فارم  تان  ۽  ڪڏهن  ويندي،  سو  هاڻ  يڪدم  پنهنجي  منهن  تي  سڪون  جا  تاثر  آڻي  ڪمپوزڊ  قسم  جو  ماڻهو  ٿي  ويس. ”آئون  موتوڪو  آهيان.  منهنجو  انگريزي  نالو  وينڊي  آهي  ۽  هيءَ  منهنجي  ساهيڙي آهي.“ ”توهان  سان  ملي  خوشي  ٿي“  مون  ساڻن  هٿ  ملائيندي  چيو  ۽  يڪدم  سمجهي  ويس  ته  هي  انگريزن  مان  ايڏو  متاثر  آهن  جو  انگريزي  ڊريس  سان  گڏ  انگريزي  نالا  به  رکيا  اٿن.  بهر  حال  مون  نٿي  سمجهيو  ته  ڪي  اهڙا  به  جپاني  آهن  جيڪي  پنهنجا  سٺا  ۽  سريلا  نالا  (جن  تي  ٻين  کي  هجي  يا  نه  پر  کين  وڏو  ناز  آهي)  ڇڏي  وينڊي  سينڊي  يا  ٽوگي  رکن.  ٽِوگي  ٻڌايو  ته  سندس  جپاني  نالو  مي  يو  ڪي  آهي.  دل  ۾  آيو  ته  چوانس  اهو  نالو  ته  واهه  جو  آهي،  پر  جڏهن  پاڻ  انگريزي  نالو  پسند  ڪريو  ويٺي  آهي  ته  جپاني  نالي  جي  ڇا  تعريف  ڪريانس. بهرحال  موتوڪو  (وينڊيءَ)  پنهنجي  ڪار  جي  چاٻي  ٽوگيءَ  کي  ڏني  ته  گاڏي  هلائي  ۽  پاڻ  ٻار  کي  کڻي  پوئين  سيٽ  تي  ٿي  ويٺي.  مون  کي  اڳيان  وهڻ  ڏنائون  جو  ٻن  دروازن  واري  ڪار  هئي  ۽  پٺيان  وهڻ  لاءِ  گڪو  ٿي،  سيٽ  پويان  گهڙڻ  مون  لاءِ  ناممڪن  هو.  سندن  گهر  اسٽيشن  کان  ست  اٺ  ميل  پري  هڪ  پهاڙيءَ  وٽ  ڏهاڪو  کن  ماڙين  جي  بلڊنگ  ۾  فلئٽ  هو.  اوريئو  شهر  جي  جهڙي  ريلوي  اسٽيشن  ڀوت  بنگلا  لڳي  ٿي.  ان  جي  ابتڙ هي  شهر  سهڻي  نظاري  وارو  آهي.  جبل  جي  قدمن  ۾  ٻه  چار  هاءِ  رائيز  بلڊنگون  هيون.  باقي  سڄي  ماٿري  پراڻي  زماني  جي  ڪاٺ  جي  ڪنڊائتن  گهرن  سان  ڀري  پئي  هئي.  انهن  گهرڙن  جي  وچ  وچ  ۾  ٻڌ  ڌرم  ۽  شنتو  ڌرم  جا  مندر  صاف  نمايان  نظر  اچي  رهيا  هئا.  چوڌاري  وڻن  ۽  خوبصورت  ٻوٽن  جي  ساوڪ  هئي. موتوڪو  جي  فلئٽ  واري  عمارت  هيٺان  ڪار  پارڪ  ڪري،  اسان  ڀر  واري  بلڊنگ  جي  ستين  ماڙ  تي  آياسين  جتي  سندن  ٽين  ساهيڙي  ساچيڪو  رهي  ٿي  ۽  جتي  سڀني  کي  اچڻو  هو.  ساچيڪو  جو  فلئٽ  جپان  جي  حساب  سان  تمام  وڏو  هو.  ٽي  وي  لائونج  ۽  ٻه  وڏا  ڪمرا  هئا.  هڪ  ۾  سمهڻ  لاءِ  فوتان  (جپاني  بسترا)  وڇايل  هئا  ۽  ٻئي  ڪمري  ۾  جپاني  تونئري  (جنهن  کي  تاتامي  سڏين)  وڇايل  هئي،  جنهن  مٿان  ڪيترائي  ساچيڪو  جي  ٻارن  جا  ننڍا  وڏا  رانديڪا  رکيل  هئا.  موتوڪو  گهڙڻ  سان  پنهنجي  پٽ  ”اخروٽ“  کي  ڪڇ  تان  لاهي  ان  ڪمري  ۾  ڇڏيو  ۽  هو  ساچيڪو  جي  اڳهين  اتي  موجود  پٽ  سان  کيڏڻ  ۾  لڳي  ويو.  موتوڪو  ٻڌايو  ته  سندس  ان  هڪ  سال  جي  پٽ  جو  نالو  ڪرومي  آهي  ۽  جپاني  لفظ  ڪرومي  جي  معنيٰ  اخروٽ  آهي.  جپان  ۾  ٻارن  جا  نالا  ميون  ۽  گلن  تي  به  آهن،  جيڪي  پاڻ  وٽ  پاڪستان  ۾  به  عام  آهن ٽوه،  انب،  اڪ،  ڦوٽو  وغيره.  اسان  جي  درٻيلي  جي  دوست  خالد  مخدوم  جي  ٻارن  جا  نالا  به  ڪشمش،  بادام،  اخروٽ،  ڊراءِ  فروٽ  تي  آهن. ”ساچيڪو  جو  انگريزي  نالو  ”جيسي“  آهي.“  ويهڻ  بعد  موتوڪو  ٻڌايو  ۽  جيسيءَ  هٿ  وڌائي  هڪ  دفعو  وري  کيڪاريو.  دل  ۾  سوچيم  ته  ڏاڍي  ڳالهه  ٿي.  هي  چار  ڄڻيون  نه  پر  اٺ  ٿيون،  جو  چار  جپاني  نالا  ياد  ڪرڻا  پيا  ۽  چار  انگريزي ۽  في  الحال  سندن  ذاتين  کي  ته  هڻ  کڏ  ۾،  جيڪي  پڻ  سندن  نالن  وانگر  اوتريون  ئي  اهم  ٿين  ٿيون.  موتوڪو  کان  پڇيم  ته  هوءَ  جيڪا  چوٿين  اڃا  پهتي  ناهي،  ان  جو  نالو  ڇا  آهي؟ ”انگريز  يا  جپاني؟“ ”ٻئي؟“ ”انگريزي  نالو  ڊيبي  اٿس  ۽جپاني  نائوڪو  اٿس“ ايتري  ۾  ڊيبي  صاحبه  به  اچي  وئي.  قد  ۾  ڊينڊي،  شڪل  ۾  روايتي  جپاني  باقي  نالو  اسڪاٽلينڊ  جي  ٿلهين  ڊگهين  انگريزياڻين  وارو،  جيڪي  پهلوان  اسڪاٽ  عورتون  اڪيلي  سر  ڍڳين  جو  کير  ڏُهن  ۽  رڍن  تان  اُن  ڪترين.  منهنجي  مٿين  جپاني  شاگردياڻين  جي  پڙهائي  جو  قصو  هاڻ  ٻئي  ڀيري  ئي  لکي  سگهجي  ٿو،  جو  مون  کي  به  هفتو  آرام  جي  ضرورت  آهي. 
28,http://www.thekawish.com/Articles1/Altaf%20Shaikh/2005/2005/29%20May%2005.htm,گهر  کي  وقت  ڪيئن  ڏجي؟ آچر 29 مئي 2005ع هڪ  هنڌ  پهرين  به  لکي  چڪو  آهيان  ته  جپان  ۾  ٻه  ڌرم  عام  آهن،  هڪ ٻڌ  ڌرم  ۽  ٻيو  شنتو.  جپاني  هوسٽ  مدر  اسان  کي  جنهن  مندر  ۾  وٺي  آئي،  اهو  شنتو  ڌرم  جو  مندر هو،  جنهن  جي  اڳيان  وڏو  دلي  دروازو  ٺهيل  هو  جنهن  کي  ٽوريئي  سڏين  ۽  هي  دروازو  شنتو  مندر  جي  خاص  نشاني  ٿئي.  هنن  مندرن  ۾  گوتم  ٻڌ  جي  ڪا  به  مورتي  نه  ٿئي.  اهي  ٻڌ  ڌرم  جي  مندرن  ۾  ٿين. هي  مندر  گهٽ  ۾  گهٽ  ٻه  سئو  سال  جهونو  لڳو  ٿي،  جنهن  جي  مرمت  ۽  وڏو  ڪرڻ  جي  رسم  افتتاح  ٿي  رهي  هئي.  پلنٿ  جو  ڪم  پورو  ٿي  چڪو  هو.  چوڌاري  ٿلهي  ۽  اوچي  ڪاٺ  جا  ٿنڀا  ۽  ان  مٿان  ڪامُون  ۽  گارڊر  رکجي  چڪا  هئا.  هاڻ  رڳو  بلاڪن  سان  ڀتيون  ۽  ڪکن  تڏن  سان  ڇت  ۽  در  دريون  لڳڻيون  هيون.  سڀني  ٿنڀن  ۽  ڪامُن،  گارڊرن  تي  اوچي  واڻ  جا  مختلف  وٽيل  رَسا،  رَسيون  ۽  اڳڙين  جون  ٽڪريون  ڦڙڪي  رهيون  هيون.  هن  علائقي  جا  عام  ماڻهو  (عورتون  ۽  مرد)  ٻين  لفظن  ۾  ڪُت  خلق،  پراڻي  مندر  وٽ  ٺهيل  اسٽيج  جي  هيٺان  انتظار  ڪري  رهي  هئي  ۽  شهر  جا  معزز  ماڻهو  سوٽن  ڪوٽن  ۾،  مندر  ٺاهڻ  وارا  انجنيئر،  فورمين  ۽  اهم  واڍا،  رازا  ۽  مستري  پنهنجي  ڪم  جي  نئين  ڊريس  (مٿي  تي  لوهي  ٽوپلو  ۽  ڪنڌ  تي  ننڍو  ٽوال)  ۾  مندر  جي  هڪ  نئين  ٺهندڙ  وڏي  هال  ۾  ڪرسين  تي  ويٺا  هئا.  ٽي  ٻاوا  گلن  جي  ڪونڊين  ۽  ديوتائن  لاءِ  رکيل  ميوي  اڳيان  بيهي  ڪجهه  عجيب  جپاني  زبان  ۾  (يا  شايد  سنسڪرت  يا  ڪنهن  ٻي  جهوني  مذهبي  زبان  ۾)  واري  واري  تي  ڪجهه  سٽون  پڙهي،  پنهنجي  چوڌاري  ٻڌل  اڇي  پَڙي  جي  اڳٺ  ۾  ڦاٿل  ڪاٺ  جي  خنجر  کي  ڪڍي،  هيڏانهن  هوڏانهن  الاريندا  رهيا  جيڪو  پڪ  هنن  جي  حساب  موجب  خراب  روحن  يعني  شيطانن  کي  ڀڄائڻ  جو  طريقو  هو.  ان  بعد  چار  پنج  جوان  مزور  وڏا  مترڪا  (جن  کي  اسان  جهازي  گن  سڏيون)  پاڻ  سان  کڻي  ڪاٺ  جي  ٿنڀن  ۾  لڳل  وڏن  ڪِلن  تي  پير  رکي،  ڇت  تي  چڙهي  ويا.  ڇت  ته  اڃا  نه  هئي،  پر  ڪاٺ  جون  سڌيون  ۽  ڪنڊائتيون  ڪامُون  هيون،  جن  تي  چڙهي  چوڌاري  ڪنڊن  تي  ٿي  بيٺا.  وڏي  ٻائي  جنهن  جي  لوهي  ڄاري  واري  ٽوپيءَ  جي  پويان  پڇ  هو،  ان  هاڻ  ڪتاب  کڻي  ڪجهه  سٽون  جيئن  ئي  پڙهي،  مٿي  هٿ  سان  جنهن  طرف  اشارو  ڪيو  ٿي  ته  اتي  موجود  مزور  لوهي  مُترڪو  مٿي  ڪري،  هڪ  عجيب  رڙ  سان  گڏ  اهو  مترڪو  ڪام  ۾  ٺڪاءُ  ڪيو  ٿي.  اسان  جي  ميزبان  جپاني  خاتون  نتسوميءَ  منهنجي  ويجهو  اچي  ڪن  ۾  ڦسڪو  ڪيو ”هي  ٻائو  هاڻ  هتي  جي  اوس  پاس  جا  شيطان  ڀڄائي  رهيو  آهي.“ ”وڪاتا“  (سمجهان  ٿو)  وراڻيو  مانس. ان  ڊگهي  رسم  بعد  اسان  سڀني  آيلن  کي  مندر  ڏي  (يعني  پراڻي  پهرئين  ننڍي  مندر  وٽ)  هلڻ  لاءِ  چيو  ويو،  جتي  اسٽيج  ٺهيل  هئي.  نتسوميءَ  چيو  ته  هاڻ  موجود  ٽي  ٻاوا،  رٽائرڊ  ٻاوا  ۽  هڪ  ٻه  معزز  شهري  جن  مندر  جي لاءِ  خرچ  برداشت  ڪيو  آهي،  هن  اسٽيج  تي  بيهي  ڪيڪ  ورهائيندا.  مون  چوڌاري  ڏٺو  ته  گڏ  ٿيل  ٻه  سئو  ماڻهن  (مرد،  عورتن  ۽  ٻارن)  مان  ڪيترن  جي  هٿ  ۾  پلاسٽڪ  جون  وڏيون  ٿيلهيون  هيون،  جيڪي  هو  ڪيڪن  سان  ڀرڻ  لاءِ  کڻي  آيا  هئا.  هر  هڪ  اسان  ڏي  پئي  ڏٺو  ۽  جنهن  سان  به  اسان  مرڪي  انگريزيءَ  ۾  ”هيلو“  يا  جپانيءَ  ۾  ”ڪونيچيوا“  چئي  کيڪاريو  ٿي،  ته  هن  وڏي  حب  سان  آڌر  ڀاءُ  ڪيو  ٿي.  لڳو  ٿي  ته  هن  ڳوٺ  پاسي  ڪنهن  غير  جپانيءَ  جو  ورلي  ڪو  اچڻ  ٿيو  آهي.  ايتري  ۾  منتر  پڙهڻ  وارا  ٻاوا  ۽  ٻيا  اهم  ماڻهو  اسٽيج  تي  پهچي  ويا  ۽  پوءِ  وڏن  ٿيلهن  مان  نان  ختائين  جيڏا  پيٺل  چانورن  جا  ڪيڪ  اڇلڻ  لڳا.  منهنجي  ڀر  ۾  بيٺل  هڪ  ڪميڪو  نالي  چاليهه  ورهين  کن  جي  هڪ  ڳوٺاڻي  عورت  ٻڌايو  ته  انهن  ڪيڪن  ٺاهڻ  لاءِ  چانورن  کي  اکري  مهريءَ  ۾  سڄو  ڏينهن  ويهي  ڪٽبو  آهي،  ان  ڪري  اهي  تمام  گهڻو  لذيذ  ٿين  ٿا  پر  ان  کان  وڌيڪ  هنن  جي  ڌرمي  اهميت  آهي  ۽  اسان  ان  لاءِ  هي  گڏ  ڪرڻ  آيا  آهيون،  جو  جيڪو  هي  ڪيڪ  کائيندو،  ان  تي  ڪڏهن  به  ڀوت  پريت  جو  اثر  نه  ٿيندو  ۽  جنهن  کي  مندر  طرفان  اڇليل  سڪا  نصيب  ٿيندا،  ان  کي  سڄي  عمر  ڌن  دولت  حاصل  ٿيندو. اسٽيج  تي  بيٺل  ٻاوا  ڪيڪن  جا  ٻُڪ  ڀري  اڇلائيندا  ويا.  انهن  جي  وچ  ۾  پنج  پنج ين  جا  سڪا  به  هئا.  ڪنهن  کي  ڏهه  ڪنهن  کي  ٻارهن  کن  ڪيڪ  جهٽڻ  ۾  مليا.  بعد  ۾  گهر  پهچي  پنهنجا  ڪيڪ  ڳڻياسين  ته  اسان  جا  چاليهه  کن  ٿيا،  جن  مان  ويهه  نتسوميءَ  رکيا  ۽  ويهه  اسان  کي  ڏنائين.  مون  هڪ  کائي  ڏٺو،  بلڪل  ڦڪو  هو.  ڪجهه  ڪجهه  ڪچي  اٽي  ۽  صابڻ  جهڙو  سواد  هو.  دل  ۾  چيم  اجايو  ڀولڙن  وانگر  ٽپ  ڏئي  اهي  پئي  جهٽياسين.  چانورن  جا  اهي  گول  ۽  صابڻ  جهڙي  شڪل  ۽  سواد  جا  ڪيڪ  پنهنجي  گهر  ڪوڪورا  کڻي  آياسين  ۽  جيئن  ته  اهي  مندر  مان  ملڻ  ڪري  هتي  جي  مڪاني  ماڻهن  لاءِ  وڏي  اهميت  وارا  هئا،  ان  ڪري  پاڙي  ۾  رهندڙ  سڀني  واقفڪار  جپاني  فئملين  کي  موڪلي  ڏناسين  ۽  واقعي  هنن  جي  خوشيءَ  جي  انتها  نه  رهي،  جو  اهو  ڌرمي  پرساد  نصيب  ٿيڻ  جو  موقعو  سئو  سالن  ۾  ڪو  هڪ  ٻه  دفعو  ٿئي  ٿو،  جو  ان  قسم  جي  جهونن  مندرن  جو  واڌارو  ورلي  ڪو  ٿئي  ٿو.  هونءَ  به  جپاني  ڪلچر  توڙي  ادب  ۾  چانور  (ڀت)  هڪ  اهم  شيءِ  آهي.  بلڪه  صدين  کان  ”چانور“  جپانين  جي  زندگيءَ  جو  جياپو  رهيو  آهي.  لوڪ  ڪهاڻيون  هجن  يا  ميلا  ملاکڙا،  خانداني  ريتون  رسمون  هجن  يا هر  جڳهه  تي  هر  ڳالهه  ۾  چانور  مرڪزي  ڪردار  ادا  ڪن  ٿا. شام  جا  6  ٿي  چڪا  هئا.  اسان  جي  ميزبان  خاتون  نتسوميءَ  چيو  ته  هلو  ته  گهر  هلي  ڪلاڪ  کن  آرام  ڪري  ڊنر  کائون.  پوءِ  ساڳيا  رستا  وٺي  نتسومي  موت  جي  کوهه  ۾  گاڏي  هلائيندي  اچي  پنهنجي  گهر  ڪڍيو.  نتسوميءَ  جو  گهر  شهر  جي  گوڙ  گهمسان  کان  نه  رڳو  پري  هو،  پر  ڪافي  جهونو  هو.  اهو  هر  خيال  کان  جپاني  گهر  هو.  ننڍڙيءَ  ڇت  وارا  ننڍڙا  ڪمرا،  دفتريءَ  جا  سنهڙا  سلائيڊنگ  دروازا،  پَٽ  تي  تونئريون  وڇايل،  ٽي  وي  ڪمپيوٽر  کان  شين  سان  ڀريل  فرج،  وي  سي  آر  هر  سک  ۽  سهولت  جي  شيءِ  موجود  هئي،  پر  هر  شيءِ  ڊمپ  ٿيل  ۽  بي  ترتيب  نموني  سان  هڪ  ٻئي  مٿان  سٽيل  هئي. جپاني  عورتون  هر  شيءِ  سليقي  سان  رکڻ  ۽  هر  وقت  ڇنڊ  ڦوڪ  رکڻ  کان  مشهور  آهن،  پر  اها  صفائي  سٿرائي  رکڻ  وارن  مان  نتسومي  نه  هئي  ۽  هجي  به  ڪيئن؟  سڄو  ڏينهن  ته  هن  جو  ڊوڙ  ڊڪ،  گاڏي  هلائڻ  ۽  دڪان  جون  ختم  ٿي  ويل  شيون  آڻڻ  ۾  گذري  ٿو.  گهر  کي  وقت  ڌوڙ  ڏئي ٿوري  دير  بعد  ڏسون  ته  نتسومي  مانيءَ  لاءِ  ٽيبل  پئي  لڳائي  ۽  ڪٻٽ  مان  پليٽون  ۽  ٻارن  ۽  پنهنجي  گهر  ڀاتين  لاءِ  چاپ  اسٽڪس  ۽  مون  لاءِ  ڪانٽو  چمچو  پئي  رکي.  دل  ۾  سوچيم  ته  منهنجو  نتسوميءَ  بابت  اهو  خيال  غلط  ثابت  ٿيو  ته  هوءَ  فقط  ٻاهر  جي  ڪمن  ۾  ڀڙ  آهي  ۽  گهر  جي  ڪمن  ۾  بيحد  نڪمي  آهي.  پر  هاڻ  منٽن  ۾  اسان  سڀني  لاءِ  هن  ماني  تيار  ڪري  واقعي  ڪمال  ڪري  ڏيکاريو  آهي  ۽  وڏي  تعريف  جي  حقدار  آهي.  پر  ماني  ٽيبل  تي  لڳائڻ  ۽  منهنجي  تعريف  کان  اڳ  پاڻ  ئي  ٻڌايائين  ته  ماني  هن  هوٽل  تان  گهرائي  آهي.  هن  جپاني  خاتون  کي  خبر  آهي  ته  اسان  جي  مذهب  ۽  عقيدي  موجب  ڇا  حلال  آهي  ۽  ڇا  حرام.  ان  ڪري  هوءَ  ڳولي  ڳولي  ڊبل  روٽي  به  اها  آڻيندي  آهي  جنهن  ۾  ڪنهن  غلط  تيل  جو  مَکُ  ڏنل  به  نه  هجي.  ان  هوندي  به  آئون  ٿورو  سوچ  ۾  پئجي  ويس  ته  هن  يڪدم  هڪل  ڪئي.  ”بلڪل  بي  فڪر  ٿي  کائو.  هن  ۾  ڪا  به  اهڙي  اعتراض  جوڳي  شيءِ  ناهي.  فڪوئوڪا  مان  مصري  عرب  جي  هوٽل  تان  آرڊر  تي  گهرائي  اٿم.“ فڪوئوڪا  شهر  جيڪو  هتان  اڌ  ڪلاڪ  جي  پنڌ  تي  ٿيندو،  اتي  مصري  عرب  جي  ريسٽورنٽ  ڪافي  پراڻي  ۽  مشهور  آهي.  هتي  رهندڙ  هڪ  انڊونيشي  مسلمان  ٻڌايو  ته  هن  مصريءَ  پهرين  کاڌي  پيتي  جي  هوٽل  کولي،  پر  هلي  نه  سگهيس،  جو  جپان  ۾  ڪا  به  هوٽل  بيئر  ۽  ساڪي  (شراب)رکڻ  بنا  هلي  نه  سگهندي.  هوٽل  ۾  ماني  کائڻ  جو  عيش  ڪرڻ  وارو  جپاني  شراب  به  پيئڻ  چاهي  ٿو.“  هن  ٻڌايو. ”پوءِ  ڇا  ڪيائين؟  بند  ڪيائين  يا  شراب  رکيائين؟“  مون  پڇيو  مانس.  ”نه  بند  ڪيائين،  نه  شراب  رکيائين.  ريسٽورنٽ  ۾  ماني  هلائڻ  بدران  اوبنتو  (لنچ  باڪس)  ٺاهي  وڪڻڻ  شروع  ڪيائين  ۽  هاڻ  هن  وٽ  هر  وقت  رش  رهي  ٿي.“  هن  ٻڌايو  ۽  هاڻ  نتسوميءَ  به  اسان  لاءِ  ان  مصري  عرب  جي  هوٽل  (دڪان)  تان  پئڪ  کاڌي  جا  گول  ڪاٺ  جا  دٻا  گهرايا  هئا. 
29,http://www.thekawish.com/Articles1/Altaf%20Shaikh/2005/2005/15%20Jan%2005.htm,جپانين  جي  سڀاڳي  ٻلي  ڇنڇر 15 جنوري 2005ع جپان  جي  کڻي  ڪهڙي  به  شهر  ۾  اچو  توهان  کي  هڪ  ٻن  دڪانن  اڳيان  پٿر،  پلاسٽڪ  يا  ڪنهن  ٻئي  مٽيريل  جي  هٿ  مٿي  کڻي  ويٺل  ٻلي  ضرور  نظر  ايندي.  ڪن  هنڌن  تي  اها  ٻلي  اليڪٽرڪ  ڪرنٽ  يا  بيٽري  سيلن  ذريعي  پنهنجو  هٿ  (چنبو)  هيٺ  مٿي  پئي  ڪندي.  هيءَ  ٻلي سڏجي  ٿي  ۽  هتي  جي  ماڻهن  جي  عقيدي  موجب  اها  دڪاندار  (هوٽل  واري)  لاءِ  ڀاڳ  (پئسو)  ۽  گراهڪ  آڻي  ٿي.  ڪو  زمانو  هو  جو  جپانين  جو  اهو  خيال  هو  ته  ٻليون  پنهنجو  روپ  بدلائي  جن  ڀوت  پڻ  ٿيو  وڃن.  هونءَ  به  جپاني  عقيدي  موجب  سندن  لوڪ  ڪهاڻين  ۾  ڪيترائي  ڀوت آهن،  جن  ۾  هڪ  ”باڪي  نيڪو“  ٻلي  وارو  ڀوت  تمام  گهڻو  مشهور  آهي.  جپانيءَ  ۾  هڪ  چوڻي  آهي  ته، (ٻلي  نه  مارجو،  نه  ته  هن  جي  پِٽَ  توهان  جي  ستن  پيڙهين  تائين  لڳندي.) هونءَ  جپان  سهڻين  ٻلين ۽  ڪتن جو  ملڪ  آهي.  ڪتا  گهڻو  ڪري  ننڍا  ڌاريا  وڃن  ٿا،  پر  تنهن  هوندي  به  انهن  کي  واڪ  ڪرائڻ  ۽  وقت  تي  ضروري  حاجت  ڪرائڻ  جو  وڏو  کٽراڳ  آهي.  سئيڊن،  ڊئنمارڪ  ۽  سنگاپور،  فرانس  وانگر  جپان  جي  حڪومت  به  ڏينهون  ڏينهن  ڪتن  پالڻ  وارن  تي  سختي  ڪندي  وڃي  ته  رستي  تي  جنهن  جي  به  ڪتي  گند  ڪيو  ته  اهو  ان  ڪتي  جي  مالڪ  يا  مالڪڻ  کي  کڻڻو  آهي.  ڪتن  جي  مالڪن  کي  ان  حڪم  کان  آگاهه  ڪرڻ  لاءِ  ڪيترن  ئي  هنڌن  تي  خاص  ڪري  پارڪن  ۽  باغيچن  ۾  بورڊ  لڳل  آهن.  ٻلين  سان  اهو  مسئلو  ناهي.  کين  نه  ميونسپلٽي  ۾  رجسٽرڊ  ڪرڻو  پوي  ٿو  ۽  نه  کين  رسو  ٻڌي  هلڻو  پوي  ٿو.  هو  گهرن  اڳيان  مالڪياڻين  سان  گڏ  دڪين  تي  ويٺيون  هونديون  يا  گهٽين  ۾  ناز  نخري  سان  واڪ  پيون  ڪنديون.  هونءَ  هتي  جي  رواج  مطابق  ماڻهن  ڪوئن  کي  مارڻ  لاءِ  ٻليون  پاليون  ٿي،  ان  ڪري  گدامن،  سيڌي  جي  دڪانن  ۽  هوٽلن  ۾  ٻلين  جو  هجڻ  هڪ  عام  ڳالهه  سمجهي  وئي  ٿي.  پر  هاڻ  اڄ  جون  امن  پسند  يا  کڻي  چئجي  ته  سست  ۽  ڊڄڻيون  ٻليون  ڪوئن  کي  ڦاسائڻ  يا  مارڻ  جي  چڪر  کان  پاڻ  کي  پري  رکن  ٿيون.  هاڻ  سڄي  جپان  ۾  دڪانن،  خاص  ڪري  هوٽلن  اڳيان  جپاني  ماڻهو  ٻي  ڪا  ٻلي  رکڻ  بدران  چيني،  ڪاشي،  ڪانچ،  پٿر  يا  پلاسٽڪ  مان  ٺهيل  هيءَ  ڀاڳ  واري  ٻلي رکن  ٿا. چيني  ٻارهن  سالن  واري  چڪر ۾  ٻلي  ڪوئي  لاءِ  خطرو  آهي.  ٻلي  جپاني  لوڪ  ڪهاڻين،  پهاڪن  ۽  شاعريءَ  ۾  ته  آهي،  پر  کيس  جپاني ۾  جاءِ  نه  ڏني  وئي  آهي.  پراڻي  مصر  ۾  ري  ديوتا  جي  ٻلي  ڌيءَ  (جنهن  جو  نالو  باسطيت  هو)  کي  ديويءَ  جو  رتبو  مليل  هو.  جپاني  پنهنجي  نيڪو  (ٻليءَ)  کي  ديويءَ  جو  رتبو  ته  نه  ڏئي  سگهيا  آهن،  پر  ٻلي  (نيڪو)  جپاني  ادب  ۽  ڪلچر  ۾  اهم  جاءِ  ضرور  والاري  سگهي  آهي.  جپان  جي  مشهور  ناول  نويس  سوسيڪي  جي  هڪ  مشهور  ناول (آءُ  ٻلي  آهيان)  ۾  ته  ٻليءَ  کي  ڪهاڻي  جي  هيرو  جو  درجو  مليل  آهي  ۽  اڄ  ڏينهن  تائين  اها  ٻلي  جپان  جي  مشهور  ترين  ٻلي  مڃي  وڃي  ٿي.  ائين  ته  هڪ  ٻئي  مشهور  جپاني  ليکڪ  تاني  زاڪيءَ  به  پنهنجي  ناول  (ٻلي،  مرد  ۽  ٻه  عورتون)  ۾  هڪ  ٻلي  کي  مرڪزي  ڪردار  ڏنو  آهي.  پاڻ  وٽ  ڪئي  ٻلي  جي  ڊوڙ  (دشمني،  جهيڙو)  مشهور  آهي  ۽  ٻلي  ڪتي  جي  پڻ.  يورپ  پاسي  ته  ڪنهن  جي  دشمنيءَ  لاءِ  اهو  ئي  چوندا  ته  هنن  جو  ڪتي  ٻليءَ  وارو  وير  يا  جهيڙو  لڳو  رهي  ٿو.  يعني  ڪٿي  به  اهي  ٻه  جانور  سڪون  سان  ويهي  نٿا  سگهن.  پر  توهان  کي  تعجب  لڳندو  ته  جپان  ۾  ان  معاملي  ۾  ٻليءَ  کي  ذليل  ڪرڻ  کان  بچايو  ويو  آهي.  جپان  ۾  اها  دشمني  ڪتي  ۽  ڀولڙي  جي  وچ  ۾  مشهور  آهي.  ٻه  ماڻهو  هڪ  ٻئي  سان  صحيح  نه  هلندا  ته  جپانيءَ  ۾  انهن  لاءِ  ” “  يعني  ”ڪتي  ۽  ڀولڙي  وارو  تعلق  اٿن“  چوندا.  هڪ  سنڌي  دوست  کي  چيم  ته،  دنيا  ۾  فقط  جپاني  آهن،  جيڪي  ڪتي  ٻلي  جي  دشمني  واري  عام  اصطلاح  بدران  پنهنجو  ٺاهيل  مثال  ڏين  ٿا  ته  هن  ٺهه  پهه  چيو ”ٻيا  پاڻ  سنڌي.“ ”اهو  وري  ڪيئن؟“  مون  تعجب  مان  پڇيس. ”پاڻ  وٽ  ڪنهن  جي  دشمني  يا  نه  ٺهڻ  لاءِ  چوندا  آهيون  ته  هنن  جي  چانڊين  مگسين  واري  لڳل  آهي.“ بهر  حال  مٿين  مثال  مان  اندازو  لڳائي  سگهجي  ٿو  ته  جپان  ۾  ٻلين  جو  نه  فقط  اهم  درجو  آهي،  پر  مغرب  کان  مختلف  ۽  نرالو  پڻ.  يورپ  توڙي  آمريڪا  پاسي  ٻليءَ  کي  کير  ۽  ملائي  ڏني  وڃي  ٿي،  پر  جپان  ۾  ٻلين  جو  دلپسند  کاڌو  سڪل  مڇيءَ  جون  سنهيون  ڪٽيل  چپس آهي.  جنهن  کي  جپانيءَ  ۾  ڪاتسو  او  بوشي  سڏين  ۽  ان  تان  ئي  جپاني  هڪ  اصطلاح  ٺهيو  آهي ” “  جيڪو  چتاءُ  آهي  ته،  ”ڪنهن  کي  گهڻي  عياشيءَ  جي  عادت  نه  وجهو“  يا  ڪنهن  کي  عمدي  شيءِ  ڏيکاري  نه  هر  کايو.  ڪو  ماڻهو  يا  ٻار  پنهنجي  ڏنگي  ۽  جهيڙاڪ  طبيعت  جي  ابتڙ  ماٺ  ۽  فضيلت  ڪري  وهي،  جيئن  ٻلي  نئين  ماڻهوءَ  جي  گهر  ۾  ڪندي  آهي  ته  ان  کي  جپاني معنيٰ  ”اڌاري  آندل  ٻلي“  چون.  اهو  ماڻهو  جيڪو  گهڻو  گرم  کاڌو  يا  گرم  چانهه،  کير  وغيره  نه  پي  سگهي  ته  ان  کي يعني  ٻليءَ  جي  ڄڀ  چون.  جپانيءَ  ۾  هڪ  ٻي  چوڻي  آهي ٻليءَ  کي  گنيون  (سونا  سڪا)  ڏيڻ.  يعني  ڪنهن  کي  اها  شيءِ  ڏيڻ  جنهن  جو  هن  وٽ  قدر  نه  هجي.  جيئن  پاڻ  وٽ  رڍ  اڳيان  رباب  وڄائڻ،  اڙدوءَ  ۾  مينهن  اڳيان  مرلي  وڄائڻ،  يا  انگريزيءَ  ۾  ”سوئر  اڳيان  هيرا  اڇلڻ“  آهي.  ڪٿي  ڪا  شيءِ  رکڻ  جي  ٿوري  جاءِ  هوندي  ته  ان  جو  اظهار  ڪرڻ  لاءِ  جپاني  چوندا معنيٰ  ٻليءَ  جي  نرڙ  جيتري  جاءِ  آهي.  ڪٿي  ڪو  ماڻهو  ڇيڻو  نه  هوندو.  يعني  ماٺ  مٺوڙ  لڳو  پيو  هوندو  ته  پاڻ  چوندا  آهيون  ته،  ”ڪڪڙون  ڪون“  لڳي  پئي  آهي.  پر  جپاني  ان  جاءِ  لاءِ  جتي  زندگيءَ  جو  ڪو  آثار  نظر  نه  اچي  ان  لاءِ  چون اهڙو  ويران  هنڌ،  جتي  ٻليءَ  جو  پونگڙو  به  نظر  نه  پئي  آيو.  ڪا  شي  جلدي  بدلجندي  رهي  ته  ان  لاءِ  چوندا  ٻليءَ  جي  اک  وانگر  بدلجڻ. ٽوڪيو  جي  هڪ  علائقي  ناماگاوا  ۾  هڪ  جاءِ دنيا  جي  ٻلين  جي  ڪري  مشهور  آهي.  ٻلين  جا  شوقين  هتي  اچي  نه  فقط  اهي  ٻليون  ڏسندا  آهن،  پر  انهن  کي  ڪڇ  ۾  کڻي  فوٽو  به  ڪڍرائين. ٻليءَ  بابت  ڪجهه  ٻيون  دلچسپ  چوڻيون .  ٻلي  توهان  جي  دوست  ته  ضرور  ٿي  سگهي  ٿي،  پر  غلام  هرگز  نه. .  ڪير  آهي،  جنهن  کي  ٻليءَ  کان  به  بهتر  دوست  آهي؟ انگريزي  جي  مشهور  ليکڪ  ارنيسٽ  هيمنگوي  به  هڪ  هنڌ  ٻليءَ  لاءِ  لکيو  ته،  ” “. 
30,http://www.thekawish.com/Articles1/Altaf%20Shaikh/2005/2005/01%20Oct%2005.htm,حيرت  جوڳا  جپاني  لفظ ۽ پرڏيهين  جو  شيدائي  ڇوڪريون ڇنڇر پهرين آڪٽوبر 2005ع جپانيءَ  جا  ڪي  ڪي  لفظ  به  عجيب  ۽  کل  جهڙا  آهن.  خاص  ڪري  اهي  لفظ  جيڪي  ٻين  ٻولين  تان  کنيا  اٿن.  انگريزي  يعني کي چون.  پوءِ  ڪي  اکر  جپانيءَ  ۾  آهن  ئي  ڪو  نه  جهڙوڪ  ”ف،“  ”ل“  ”ٿ“  وغيره  جن  بدران  ٻيا  اکر  استعمال  ڪن  ۽  ٻيو  ته  جپاني  لفظ سان  ڀريا  پيا  آهن.  هر  اکر پويان جو  هجڻ  ضروري  آهي.  ان  ڪري  منهنجو  نالو  به  الطاف  بدران  جپاني  ۾  ”اريطافو“  لکڻو  پوي  ٿو.  چاڪليٽ  ”چاڪوريٽو“  ٿيو  پوي  (ڏسو  آهي  نه  هر  اکر  پويان  واول)  ملائيشيا  ماريشيا  سڏجي  ٿو.  اهڙي  طرح  ٻيا  ڪجهه  دلچسپ  لفظ  آهن،  جيئن  ته هڪڙو  ” “  اهڙو  اکر  آهي،  جيڪو  لفظ  جي  آخر  ۾  اچي  ته  ان  جي  پويان  واول  لڳائڻ  ضروري  ناهي.  ان  ڪري  جن  ڌارين  جي  نالن  پويان  ” “  اچي  ٿو،  اهي  ائين  رهن  ٿا  جيئن  ته  ميمن،  پاڪستان،  فرحان  وغيره.  اسان  جي  ڏهٽيءَ  جو  نالو  ايمان  ميمن  آهي  ته  ان  جو  نالو  ائين  ئي  لکيو  وڃي  ٿو،  نه  ته  جپانيءَ  ۾  ڪيڪ  ڪيڪي،  بال  بارو  ۽  بس ٿيو  پوي. مزي جي  ڳالهه  ته  اهي  سڀ  ڌاريا  لفظ  يا  اسان  ڌارين  جا  نالا  ڪانجيءَ  ۾  نٿا  لکي  سگهجن.  جيڪا  جپان  جي  شڪلين  واري  لکڻي  آهي.  ڌارين  جا  لفظ  پنهنجي  زبان  ۾  لکڻ  لاءِ  جپانين  جيڪا  الف  به  ايجاد  ڪئي  آهي،  اها  ڪاٽا  ڪانا  سڏجي  ٿي.  مٿيان  دلچسپ  لفظ  به  مون  ڪاٽا  ڪانا  ۾  پڙهيا،  جيڪا  هتي  اچڻ  سان  يعني  جڏهن  اڄ  کان  ٽيهارو  سال  اڳ  پهريون  دفعو  جپان  ۾  آيو  هوس  ته  سکي  ياد  ڪري  ڇڏيا  هئم،  جيئن  اهو  پڙهي  هوٽل،  ڪلب،  ڊپارٽمينٽ  اسٽور،  سپر  مارڪيٽ  جهڙين  شين  جي  ته  خبر  پئجي  سگهي.  پوءِ  اها  ٻي  ڳالهه  آهي  ته  اهي  اصل  انگريزي  اچارن  بدران هوتيرو،  ڪيرابو،  ڊيپاٽو  ۽  سوپا  لکيل  ٿئي  جو  جپاني  انهن  کي  ائين  ٿا  اچارين،  جيئن  اسان  وٽ  ڊرم  کي  ڊم،  واليوم  کي  واليم،  اسٽيشن  کي  ٽيشن  ۽  بس  اسٽاپ  کي  بس  اسٽان  ٿا  سڏن.  پر  اڄ  به  ڪيترا  جپاني  ۾  لکيل  نوان  لفظ  اچاري  سوچيندو  آهيان  ته  اهو  اصل  جپاني  لفظ  آهي  يا  انگريزي  تان  مروڙيل.  جيئن  ڪالهه  هڪ  هنڌان  لنگهي  رهيو  هوس  ته  دڪان  جي  ٻاهران  جپاني  (ڪاٽا  ڪانا)  ۾  لکيل  هو سمجهه  ۾  نه  اچي  ته  اهو  ڇا  جو  دڪان  ٿي  سگهي  ٿو  ۽  ”دورائي  ڪيري  اين  ايگو“  ڇا  ٿي  سگهي  ٿو؟  ڇا  توهان  جي  دماغ  ۾  ڪجهه  اسٽرائيڪ  ٿيو.  گهٽ  ۾  گهٽ  آئون  ته  سمجهي  نه  سگهيس.  نيٺ  واپسي  تي  رستو  ٽپي  دڪان  جو  دروازو  کولي  ڏٺم  ته  هي دڪان  ڇا  جو  آهي،  جنهن  جو  مالڪ  پنهنجي  زبان  جو  نالو  ڏيڻ  بدران  شوق  ڪري  انگريزي  نالو  جپاني  زبان  ۾  لکيو  آهي.  جيئن  پاڻ  وٽ  ڪيترا  انگريزي  نالا  سنڌيءَ  ۾  لکيا  ويندا  آهن،  پر  جيسين  ڪو  صحيح  اُچار  نه  ٻڌائي  سمجهه  ۾  نه  پيو  ايندو.  جيئن ريفريجريٽر  جو  نالو  اردو  ۽  سنڌيءَ  ۾  لکيو  وڃي  ٿو  پر  ان  کي  ڪو بدران به  پڙهي  سگهجي  ٿو.  بهرحال  دڪان  ۾  گهڙڻ  سان  ٽنگڻين  ۾  لڙڪيل  ڪپڙن  کي  ڏسي  سمجهي  ويس  ته  ڌوٻيءَ  جو  دڪان  آهي  ۽  اهو  انگريز  ٿيڻ  جي  شوق  ۾  جپاني  ۾ لکيل  آهي. هڪ  جپاني  شاعره  جيڪا  پنهنجا  شعر  ٻڌائيندي  ٿي  رهي،  گهڻا  ڏينهن  گذرڻ  بعد  به  جڏهن  نه  ٻڌائين  ته  انٽرنيٽ  ذريعي  شعر  نه  لکڻ  جو  پڇيومانس  ته  ان  جو  سبب  لکيائين  ته  اڄڪلهه  هو ۾  نه  آهي  ۽  آئون  ڪا  دير  سوچيندو  رهيس  ته  اهو  ڪهڙو  لفظ  ٿي  سگهي  ٿو.  جيڪو  ٻيو  نه  پر  انگريزي  لفظ آهي جيئن  هڪ  ٻئي  مان  خوش  جوڙي  ”هيپي  ڪپل“  کي  جپاني لکن.  اهي  لفظ  وري  به  ٿورو  سوچڻ  بعد  سمجهه  ۾  اچيو  وڃن،  پر  ڪي  ته  اهڙا  آهن،  جو  پهرين  نظر  ۾  سمجهه  ۾  نٿا  اچن  ته  اهي  ڇا  ٿي  سگهن  ٿا.  ان  قسم  جا  انگريزي  جا  جپانيءَ  ۾  آيل  لفظ  خود  انگريزن  لاءِ  سمجهڻ  به  اهڙا  ئي  ڏکيا  آهن،  جهڙا  ڪيترا انگريزيءَ  جا  لفظ  اسان جي  سنڌي  اردوءَ  ۾  آهن.  جهڙوڪ  ڦلترو  (بندوق  صاف  ڪرڻ  جي  تار اردلي  (فوجي  آفيسر  جي  ٺاهه  جوڙ  ڪرڻ  وارو  سپاهي )،  فيچڪه  وال  (بوائلر  جو وغيره. جتي  مغربي  ڪاڻو  به  راڻو  آهي گذريل  هڪ  ڪالم  ۾  جپان  ۾  رهندڙ  يورپي  ۽  آمريڪي  مردن  ۽  عورتن  بابت  لکيو  اٿم،  جيڪي  جپان  ۾  تعليم  يا  نوڪري  سانگي  پنهنجي  ملڪن  کان  اچن  ٿا.  ڪن  جو  واسطو  پنهنجن  ملڪن  جي  سفارتخانن،  سامونڊي  ۽  هوائي  جهازن  جي  ڪمپنين  کان  علاوه  بين  الاقوامي  فرمن  ۽  ادارن  سان  آهي.  پوءِ  انهن  ۾  اڪيلا  ۽  بيچلر  ڌاريا  مرد  ته  جپان  ۾  خوش  زندگي  گذارين  ٿا،  جو  هنن  جي  جپاني  ڇوڪرين  سان  يڪدم  دوستي  ٿيو  وڃي.  هڪ  جپاني  ڇوڪري  لاءِ  پنهنجي  جپاني  وٽ  زندگي  گذارڻ  کان  ڌارئي  وٽ  وڌيڪ  آرام،  عزت  ۽  آزادي  جي  زندگي  آهي  ۽  ساڳئي  وقت  ڌارئي  مردن  لاءِ  پنهنجي  يورپي  يا  آمريڪن  ڇوڪري  کان  وڌيڪ  مقامي  جپاني  ڇوڪري  بهتر  ثابت  ٿئي  ٿي.  جنهن  سان  دوستي  يا  شادي  ڪرڻ  سان  پنج  ئي  آڱريون  گيهه  ۾  ٿيو  وڃن.  رهائش  ۽  رڌ  پچاءُ  جي  بار  کان  بچڻ  کان  علاوه  هڪ  جپاني  ڇوڪري  هن  لاءِ  وڌيڪ  وفادار،  خدمتگار  ۽  چئيوان  ثابت  ٿئي  ٿي.  ان  ڪري  جپان  ۾  رهندڙ  يورپي  ڇوڪريون  اڪيلائيءَ  جي  زندگي  گذارين  ٿيون.  ساڻس  مڪاني  جپاني  ماڻهو  ته  دوستي  نٿا  رکن  پر  سندن  ملڪي  ماڻهو  به  کانئن  ونءُ  وڃن  ٿا.  ڇو  ته  جپاني  مرد  جيڪوعورت  کي  گهر  جي  جتي  سمجهي  ٿو  ۽  هر  ڳالهه  ۾  هو  چاهي  ٿو  ته  سندس  مان  مٿانهون  هجي  اهو  ڪيئن  ٿو  هڪ  يورپي  ۽  آمريڪين  ڇوڪري  سان  دوستي  يا  شادي  ڪري  جيڪا  ”ليڊيز  فرسٽ“  واري  ماحول  مان  آئي  آهي  ۽  جيڪا  مرد  کان  برابر  جا  حق  ٿي  گهري،  ٻيا  ته  ٺهيو  پر  سندن  ملڪ  جا  کٽل  ۽  بي  روزگار  مرد  به  کانئن  پري  ٿا  ڀڄن  ۽  ڇو  نه  ڀڄن،  جڏهن  چوڌاري  جپاني  حسينائون  ڦري  رهيون  آهن،  جيڪي  هڪ  خادم،  هڪ  نوڪر،  هڪ  خدمتگار  ۽  هڪ  وفادار  زال  جون  هڪ  ئي  وقت  ڊيوٽيون  ڏئي  رهيون  آهن. جنهن  ٻارهن  ماڙ  بلڊنگ  ۾  اسان  رهون  ٿا،  ان  ۾  ٽوني  نالي  هڪ  انگريزي  ماستر  به  هڪ  جپاني  عورت  سان  شادي  ڪري  ساڻس  گڏ  رهي  ٿو،  جيڪا  انڌي  منڊي  نوڪري  ڪندو  هو  اها  به  ڇڏي  ڏنائين.  هاڻ  رڳو  گهر  ۾  ويهي  اخبارون  پڙهندو  آهي  ۽  پنهنجي  ملڪ  انگلينڊ  جي  شان  ۾  قصيدا  پڙهي  پنهنجي  جپاني  زال  ۽  ان  جي  ساهيڙين  کي ڪندو  آهي.  نوڪري  به  سندس  زال  ڪري  ته  گهر  جو  ڪم  ڪار  به،  هاڻ  زال  جو  ويم  ٿيو  آهي  سو  مڙئي  کيس  زال  جي  ٿوري  گهڻي  خدمت  ڪرڻي  پوي  ٿي،  پر  تنهن  هوندي  به  ماني  سس  وٽان  اچين،  جنهن  جو  گهر  ڀر  واري  گهٽيءَ  ۾  آهي.  ههڙو  نڪمو  مڙس  به  هن  جپاني  عورت  لاءِ  رانجهو  آهي،  جنهن  جي  ڪري  سندس  ساهيڙين  ۾  سندس  مان  مٿانهون  آهي  ته  انگريز  سان  شادي  ٿي  اٿس.  جپان  ۾  اهڙا  ڪيترائي  مثال  چوڌاري  نظر  ايندا.  ڪيترن  ئي  پاڪستانين،  عربن  ۽  ايرانين  به  جپاني  عورتن  سان  شادي  ڪري  ڄڻ  مڪاني  يونيورسٽي  مان  ڊگري  ۽  نوڪري  حاصل  ڪري  ورتي  آهي.  بلڪه  رٽائرمينٽ  حاصل  ڪري  ورتي  آهي  ۽  هاڻ  کين  رڳو  آرام  جي  زندگي  گذارڻي  آهي،  باقي  ڪم  جپاني  جوين  حوالي. اسان  جي  ئي  بلڊنگ  جي  ڇهين  فلور  تي  پئٽريڪا  نالي  هڪ  ننڍي  عمر  جي  ۽  خوبصورت  انگريز  اسڪول  ٽيچر  رهي  ٿي،  جيڪا  ڪنهن  بين  الاقوامي  اداري  جي  ايڪسچينج  پروگرام  مطابق  پنهنجي  ملڪ  انگلينڊ  کان  ٽن  سالن  لاءِ  بدلي  ٿي  هتي  جپان  ۾  آئي  آهي.  انگريزي،  يورپي  يا  آمريڪن  نوجوان  ڇوڪريءَ  جي  زندگيءَ  ۾  جيڪڏهن  هفتي  جي  موڪل  وارا  ٻه  ڏهاڙا  بنا  ڪنهن  بواءِ  فرينڊ  جي  گذرن  ته  هن  لاءِ  ان  کان  ٻي  وڏي  مايوسي  نه  آهي.  هونءَ  به  هنن  ترقي  يافته  ملڪن  ۾  هڪ  نوجوان  ۽  اڪيلي  ڇوڪريءَ  جي  سوشل  لائيف  ته  بواءِ  فرينڊ  سان  ئي  آهي.  چوڌاري  جپاني  ڇوڪرا  پنهنجي  هم  عمر  جپاني  ڇوڪرين  سان  پيا  هلن.  اهي  قد  جا  بندرا  ۽  احساس  ڪمتري  جا  شڪار  هن  انگريزي  ڳالهائيندڙ  قدآور  انگريزي  ڇوڪري  سان  ته  هرگز  نه  هلندا،  رهيا  سندس  ملڪ  انگلينڊ  جا  ڇڙا،  سي  هن  سان  دوستي  رکي  ڇو  پنهنجي  زندگي  عذاب  ۾  وجهن؟  جڏهن  ته  چوڌاري  جپاني  ڇوڪريون  جام  پيون  ڦرن مٿين  انگريز  ڇوڪري  پئٽريڪا  سان  منهنجي  اڪثر  بلڊنگ  جي  لفٽ  ۾  يا  بس  اسٽاپ  تان  ايندي  ويندي  ملاقات  ٿيندي  آهي.  پڇندو  آهيانس  ته  ”ڪيئن  پيا  جپان  ۾  ڏينهن  گذرن؟“  ته  هر  وقت  بيزاريءَ  مان  ساڳيو  جواب  ڏيندي  آهي جيتوڻيڪ  هن  جي  جاءِ  تي  ڪنهن  مرد  انگريز  يا  يورپيءَ  کان  پڇ  ته  خفتي  جپان  ڇڏڻ  جو  نالو  نه  وٺندو.  هڪ  ڏينهن  جمعي  جي  شام  جو  بس  اسٽاپ  کان  گهر  ڏي  ايندي  سندس  هٿ  ۾  کاڌي  پيتي  جا  ڪجهه  ٿيلها  ڏسي  پڇيومانس  ته  ”ڇا  ٻن  ڏينهن  جي  پڪنڪ  تي  ڪيڏانهن  وڃين  پئين؟“  ته  يڪدم  وراڻيائين  ”مسٽر  الطاف تون  ته  هن  ملڪ  جي  ماحول  کان  واقف  آهين،  هتي  يورپي  عورت  لاءِ  ڪهڙي  سوشل  لائيف  آهي؟ اسڪول  جي  هڪ  ٻن  جپاني  ماسترياڻين  جي  دعوت  ڪئي  اٿم،  شايد  ڪا  اچي  وڃي “  واندڪائيءَ  جون  گهڙيون  گذارڻ  لاءِ  هن  وٽ  فقط  هڪ  ئي  ذريعو  آهي،  ٽي  وي  ڏسڻ  يا  ناول  ۽  رسالا  پڙهڻ.  بهرحال  جپان  جي  هر  شهر  ۾  هر  هنڌ  توهان  کي  ڪا  نه  ڪا  اهڙي  جپاني  ڇوڪري  ضرور  نظر  اچي  ويندي  جنهن  جي  قدآور  مڙس  مان  توهان  کي  ڄاڻ  ٿي  ويندي  ته  هو  غير  جپاني  آهي.  چوندا  آهن  ته  سٺي  زال  اها  جيڪا  جوانيءَ  ۾  مڙس  جي  دوست  ٿي  رهي،  مڙس  پوڙهو  ٿئي  ته  هوءَ  نرس  وانگر  سندس  خدمت  ڪري.  پر  جپاني  عورتون  پنهنجي  ولائتي  مڙسن  جون  اهڙيون  ته  خدمتگار  ثابت  ٿيون  آهن،  جو  ڌارين  مردن  کي  پنهنجون  محبوبائون  به  هتي  اچي  ڇتريون،  رعب  ڄمائڻ  واريون  ۽ بدران بلڪه  وڏيون لڳن  ٿيون. 
31,http://www.thekawish.com/Articles1/Altaf%20Shaikh/2005/2005/27%20Nov%2005.htm,"جاپاني  مرد  جي  مردانگي  ۽  ڀت آچر 27 نومبر 2005ع جاپاني  مرد  ۾  ٻيءَ  ڪنهن  ڳالهه  جي  ٽون  ڦان  هجي  يا  نه،  پر  کاڌي  جي  معاملي  ۾  هو  وڏو  شوقين  مڙس  آهي.  ملڪ  ۾  پوک  جو  حال  لڀي  ڪو  نه،  ٺلها  چانور  به  ايترا  ڪو  نه  ٿا  ٿين  جو  هن  ملڪ  جي  هيڪاندي  آدمشماريءَ  لاءِ  پورا  ٿي  سگهن  ۽  ٻيءَ  جنگ  عظيم  دوران  توڙي  ان  کان  اڳ  ته  هيڪاندي  حالت  خراب  هئي،  ته  به  انهن  ٺلهن  پاڻي  پسيل  چانورن  جا  به  هنن  نموني  نموني  جا  شوق  ڪيا  ٿي.  هينئر  ته  جاپان  پئسي  جي  زور  تي  دنيا  جو  هر  قسم  جو  کاڌو،  ميوو  ۽  ڀاڄي  ڀتي  حاصل  ڪري  مختلف  نموني  جا  ڊش  تيار  ڪرائي  ٿو  ۽  اڄ  جو  ٽوئرسٽ  سمجهي  ٿو  ته  اهو  سڄو  ناز  نخرو  دولت  جي  اچڻ  ڪري  آهي،  پر  اها  ڳالهه  نه  آهي.  جيئن  مٿي  لکي  آيو  آهيان  ته  جاپان  ۾  غربت  وارن  ڏينهن  ۾  به  جڏهن  فقط  اري  ۽  اڌڙن  جهڙا  چانور  هئا،  تڏهن  به  جاپانين  انهن  کي  وڏي  چَس  ۽  حظ  سان  کاڌو  ٿي،  جنهن  جو  ذڪر  جاپاني  ادب  مان  اڄ  به  معلوم  ٿئي  ٿو.  بهر  حال  جاپانين  وٽ  کاڌي  جو  ڪلچر  تمام  پراڻو  آهي  ۽  بقول  هڪ  جاپاني  ڪالم  نويس  ”ڪائوري  شوجي“  جي  ته، اوڀر  واري  جاپاني  حصي جي  ماڻهن  جو (اولهه  واري  جاپان)  جي  ماڻهن  سان  کاڌي  جي  معاملي  ۾  هڪ  ٻئي  سان  ننڍ  وڏائيءَ تي  بحث  ضرور  هلندو  رهي  ٿو  ۽  کاڌي  جي  بنياد  تي  هڪ  ٻئي  جي  سماجي  پوزيشن  اعليٰ  سمجهي  وڃي  ٿي.  هتي  جاپان  جا  ڪانسائي  ماڻهو  (اولهه  پاسي  جا  رهاڪو)  هميشه  چوندا  آهن  ته،  ”ڪانٽو  اسٽائيل“  کاڌا  اڌ  ڪچا  پڪا،  ۽  ذائقي  بنا  آهن  ۽  اوڀر  پاسي  جا  جاپاني  ڪانسائي  رڌ  پچاءَ  کي  سوادي  پر  ڏڦ  نڪتل سڏين  ٿا.  ايتريقدر  جو  ڪانٽو  ۽  ڪانسائي  ماڻهن  جي  وچ  ۾  شاديون  به  ڪي  ورلي  ٿين.  آهي  نه  تعجب  جهڙي  ڳالهه پنهنجو  پاڻ  کي  ٻئي  کان  اُتم  سڏائڻ  يا  محسوس  ڪرڻ  لاءِ  بنيادي  طور  ڪا  ته  ڳالهه  هجي سڄي  جاپان  جا  ماڻهو  به  هڪجهڙا،  زبان  ۽  تعليم  به  ساڳي،  سڀ  جاپاني  پورهيت  ۽  ايماندار  به  هڪ  جهڙا،  سڀني  جاپانين  جي  پوشاڪ  به  هڪجهڙي،  پوءِ  ڪا  ته  ڳالهه  هجي  جنهن  جي  بنياد  تي  پاڻ  کي  ”سماٽ“  ۽  ”غير  سماٽ“  سڏائجي...  اها  آهي  کاڌو  پيتو.  منهنجي  هڪ  جاپاني  سڃاڻي  ٻڌايو  ته  هن  جو  سندس  ساهيڙي سان  اختلاف  فقط  ان  ڳالهه  تان  ٿيو،  جو  هن  غريب  جي  ٻار  هر  شئي  مٿان  ”مايونيز“  لڳائي  ٿي  کاڌي.  بس  ان  ڳالهه  تان  سندس  دل  ٽٽي  پيئي  ۽  يڪدم  ڇڏي  ڏنائينس.  هو  ڇا  چوندا  آهن  ته (سئو  سالن  جي  عشق  جي  تپش  لحظي  ۾  ٿڌي  ٿي  وئي). توهان  کي  عجيب  لڳندو  ته  جاپانين  جي  ڪلچر  ۾  ايتري  ته آهي،  جو  هو  ٻئي  جي  اصل  نسل  ۽ (شخصيت)  جو  اندازو  کاڌي  جي  ڪجهه  شين  جي  نالن  مان  لڳائين  ٿا.  جيئن  پاڻ  وٽ  ڪو  هنداڻو  سڏي  ته  ڪو  ڇانهين.  يا  ڪو  مٽر  چوي  ته  ڪو  پيز  ۽  ان  مان  ماڻهو  اندازو  لڳايو  وڃن  ته  اڳلو  اترادي  آهي  يا  لاڙ  جو،  ڳوٺ  جو  آهي  يا  شهر  جو،  ٿري  آهي  يا  شڪارپوري.  اهڙي  طرح  جاپاني  ٻئي  جي  ڳالهائڻ  مان  ان  جي  شخصيت  جو  جائزو  لڳائين  ٿا  ته  هو  جيڪو  ”آپ  آپ“  ڪري  پيو  ڳالهائي،  سو  پڙهيل  لکيل،  لکنوي  يا  دهلوي  آهي  ۽  هي  ٻيو  ائين  ڄٽ  آهي،  جيڪو  پنهنجن  ٻارن  جون  دانهون  ڏئي  رهيو  آهي  ته،  ” نه  کاريا  هي،  نه  پي  ريا  هي...  بس  روئي  ريا  هي...“ اسان  وٽ  ڪڻڪ  جام  ٿئي  ٿي  ۽  هر  شئي  ڪڻڪ  جي  ملندي.  بسڪيٽ،  ڊبل  روٽي،  نان  پوريون،  ويندي  سويون  ۽  سموسن  جا  تهه  ڪڻڪ  جي  اٽي  جا  ٿين،  پر  ملائيشيا،  انڊونيشيا  کان  وٺي  مٿي  اُتر  ڪوريا  جاپان  تائين  سڄي  ڏور  اوڀر  ۽  ڏکڻ  اوڀر  ۾  چانورن  جي  پوک  عام  ٿئي  ٿي  ۽  هيڏانهن  جاپان  ۾  ماني  معنيٰ  ڪڻڪ  جي  چپاتي  يا  اڦراٺو  نه  پر  پاڻيءَ  پسيو  ڀت.  ويندي  هتي  استعمال  ٿيندڙ  مختلف  قسم  جون  سويون  (سنهيون  ٿلهيون)  چانورن  جي  اٽي  مان  ٺهن  ٿيون.  بلڪه  هن  پاسي  اٽو  معنيٰ  چانورن  جو  اٽو  ۽  نه  ڪڻڪ  جو  اٽو  ۽  هتي  گهڻيون  شيون،  ويندي  ڪيڪ  بسڪيٽ  به  چانورن  مان  ٺهن  ٿا.  هتي  جي  هڪ  مشهور  شئي  جيڪا  هتي  جي  سئنڊوچ  يا  سموسو  چئي  سگهجي،  ”اونيگري“  آهي،  بلڪه  صحيح  اچار  ”اوني  گري“  آهي.  اونيگري  چنبڙيل  چانورن  جو  بال  ٿئي  ۽  چانورن  کي  هٿ  سان  ايئن  ملائي  ٺاهبو  آهي،  جيئن  قيمتي  مان  ڪوفتا  ٺاهبا  آهن.  پر  هي  ڪوفتن  کان  ڪجهه  وڏو  ٿئي  ۽  شڪل  ۾  گول  هئڻ  بدران  رس  گلي  وانگر  ڪجهه  ڊگهو  ٿئي،  منجهس  وچ  ۾  ڀاڄيءَ  ذرو  يا  قيمون  يا  چڪن  جي  ڪاتر  ٿئي.  يعني  هڪ  قسم  جو  سموسو  يا  سئنڊوچ  ٿئي،  جيڪا  هتي  هلندي  چلندي  ننڍن  وڏن  دڪانن  يا  ڪئنٽين  هوٽلن  مان  ماڻهو  وٺي  کائين  ٿا.  هونءَ  دراصل  ان  جو  نالو  فقط  ”نيگري“  هجڻ  کپي،  پر  هتي  جاپان  ۾  ڪيترين  شين  جي  اڳيان،  خاص  ڪري  کاڌي  جي  شين  اڳيان  عزت  خاطر  ”او“  لڳايو  وڃي  ٿو.  پاڻ  وٽ  اُن  جو  ڏورانهون  مثال  کڻي  ”شريف“  سمجهو.  سيوهڻ  شريف،  مٽياري  شريف،  درگاهه  شريف.  هڪ  همراهه  چيو  ته  ”مزار  شريف“  تي  ”رنگ  شريف“  ٿي  رهيو  آهي. سو  هتي  جاپان  ۾  ڪيترين  شين  اڳيان  ”0 
		“  لڳايو  وڃي  ٿو.  جيئن  چانهه  جو  جاپاني  لفظ آهي،  پر  ٺلهو  ”چا“  چوڻ  بدران  ”اوچا“  چيو  وڃي  ٿو.  اهڙي  طرح (گوشت)  ويندي (پاڻي)، (لنچ  باڪس)  ۽ (پليٽ)  اڳيان  به  او  لڳايو  وڃي  ٿو.  يعني  اها  ئي  وڃي  ڳالهه  ٿي  ته  ”رنگ  شريف“  پيو  ٿئي.  سو  ”اونيگري“  دراصل  فقط  ”نيگري“  لفظ  آهي،  جيڪو  فعل مان  نڪتو  آهي،  معنيٰ  سوگهو  ڪرڻ  يعني  ڀاڄي  يا  قيمي  جو  چوڌاريءَ  ڀت  کي  سوگهو  ڪري  هڪ  قسم  جو  چانورن  جو  ڪوفتو،  بال  يا  کڻي  چئجي  ته  رس  گلو  ٺاهيو  وڃي  ٿو.  (هونءَ  اها  شئي  فقط  جاپاني  چانورن  سان  ئي  ٺاهي  سگهجي  ٿي،  جيڪي  جيتوڻيڪ  سواد  ۽  سڳنڌ  ۾  اسان  جي  چانورن  کان  سادا  آهن،  پر  منجهن  کونئر  جهڙي  لئيدار شئي  اهڙي  آهي،  جو  رڌل  چانور  نارمل  حالت  ۾  به  هڪ  بئي  سان،  پليٽ  سان  چنبڙيا  پيا  هوندا  آهن.  مٺ  ۾  جهلي  ٿورو  ئي  زور  ڏيڻ  سان  بال  ٺهيو  وڃي). اسان  ڌاريان  توڙي  جاپان  جي  عام  مخلوق،  ٻار  ٻچا،  ڪڙمي  ڪاسبي،  ڪارخانن  جا  مزور  ۽  شپ  يارڊن  جا  ڪاريگر  ۽  ڪم  وارا  (جن  کان  اسان  جاپاني  سکڻ  جي  شروعات  ڪئي)  سڀ  ”اونيگري“  سڏين.  ٻين  وڌيڪ  پڙهيل  ڳڙهيلن  يعني  جاپاني  معززين  ۾  ٻيا  ڄٽ  سمجهيا  ويندا  آهن،  جو  هو  ان  ساڳئي  سئنڊوچ  کي سڏين،  جيڪو  لفظ  فعل مان  نڪتو  آهي،  معنيٰ  ڳنڍڻ. مٿي  ٻڌائي  چڪو  آهيان  ته  جاپاني  زبان  ۾  ڪيترن  اسمن  اڳيان  ”0 
		“ لڳايو  وڃي  ٿو،  پر  هتي  ڪجهه  وقت  رهڻ  بعد  توهان  کي  ڄاڻ  ٿي  ويندي  ته  ان  قانون  جي  به  وڏي  پابند  هتي  جي  عورت  آهي.  هتي  جو  جاپاني  مرد  شينهن  بادشاهه  (وڻيس  ته  آنا  ڏئي  وڻيس  ته  ٻچا)  ان  قاعدي  قانون  کان  آزاد  آهي  ۽  اهو  اڪثر  ”او“  جو  اُچار  ڪاٽو  ڪري  باقي  لفظ  اچاريندو  وتندو.  آخر  ته  هو  هن  اڀرندڙ  سج  جي  ڌرتيءَ  جو  ”هسبنڊ  مئن“  آهي.  هو  هر  ڳالهه  کان  آزاد  آهي.  باقي  هتي  جي  عورت  ”او“  جي  اُچار  بنا  فقط  چا،  نيڪو،  سارا،  بينٽو  ته  چئي  ڏيکاري بقول  ظفر  شيخ  جي (ظفر  شيخ  اڄ  ڪلهه  الجزائر  ۾  پاڪستان  جو  سفير  آهي،  هو  ستر  واري  ڏهاڪي  جو  وڏو  حصو  مون  سان  گڏ  جاپان  ۾  هو  ۽  اڄ  به  بهترين  جاپاني  ڳالهائي  ٿو).  هڪ  ٻيءَ  ڳالهه  جيڪا  گهڻو  وقت  رهڻ  بعد  هڪ  ڌاريو  به  جاپاني  سوسائٽي  ۾  محسوس  ڪري  ٿو  ته  جاپاني  مردانگيءَ  جي  اها  به  نشاني  آهي،  ته  هو  ڊبل  روٽي  يا  ڪڻڪ  جي  ٻيءَ  شئي  بدران  ڀت  پسند  ڪري  ٿو.  جيئن  اسان  وٽ  ”ڏهه  لڳي  ڏهه  منٽن“  واريون  وڏيون  مُڇون  مردانگيءَ  جي  نشاني  سمجهيون  وڃن  ٿيون.  ڪيترا  ته  نوان  جاپاني  گهوٽ  صبح  جو  نيرن  تي  به  جاپان  جو  مشهور  چانورن  جو  ڊش گهرائين.  جيئن  هتي  جي  جاپاني  عورت  کي،  جيڪا  اڳهين  سورن  جي  ستايل  ٿئي  ٿي،  اُن  کي  خبر  پوي،  ته  گهر  تي  ڪنهن  جو  راڄ  آهي سندس  يا  مرد  جو. ۽  پوءِ  جيڪڏهن  اڳتي  هلي  ڪنهن  جاپاني  گهر  ۾  نيرن  تي  عورت  پنهنجي  ”سرتاج“  لاءِ  ڀت  نه  رڌي  ته  معنيٰ  زال  مڙس  جا  تعلقات  ٻڏتر ۾  آهن.  ان  جي  خاطري  يعني جي  پڪ  مڙس  کي  پان  شوڪو  (ڊبل  روٽي)  کائڻ  مان  لڳائي  سگهو  ٿا. جاپان  ۾  کاڌي  جي  زبان  جو  واسطو سان  به  آهي  ۽  فعل (معنيٰ  کائڻ)  ان  لاءِ  به  استعمال  ٿئي  ٿو.  پنهنجي  هڪ  پهاڪن  جي  انگريزي  ڪتاب ۾  هتي  جي  هڪ  مشهور  جاپاني  چوڻي  ڏئي  چڪو  آهيان  ته معنيٰ  اهو  ماڻهو  جيڪو  سندس  اڳيان  سجايل  کاڌو  نٿو  کائي،  ان  جي  مردانگيءَ  تي  شڪ  آهي  ۽  اها  چوڻي  فقط  کاڌي  لاءِ  نه  پر لاءِ  به  آهي.  ڪيترا  جاپاني  مرد  پنهنجي  بي  انتها  پيار  جو  اظهار  ڪرڻ  لاءِ  عورت  کي  هميشه  اهو  ئي  چوندا  آهن  ته (تون  ايڏي  سهڻي  آهين،  جو  توکي  کائڻ  تي  دل  چوي  ٿي.) "
32,http://www.thekawish.com/Articles1/Altaf%20Shaikh/2005/2005/21%20Mar%2005.htm,ٽوڪيو  تنهنجا  ٽيٽيهه  رنگ سومر 21 مارچ 2005ع جپان  جي  چوڌاري  ٻارهوئي  طوفان  لڳا  پيا  آهن،  جيڪي  جهازن  کي  بندرگاهن  ۾  به  سٽين  ٿا.  يعني  جهاز  بندرگاهه  ۾  ڌڪي  سان  ٻڌو  پيو  آهي  ته  به  جهازي  سُک  جي  ننڊ  نٿو  سمهي  سگهي،  پر  ٽوڪيو  جي  بندرگاهه  جي  ڳالهه  ئي  ٻي  آهي.  پاڻيءَ  واري  جهاز  ۾  ٽوڪيو  پهچڻ  کان  اڳ  جهاز  هلائڻ  وارو  فرحت  ۾  اچيو  وڃي.  بندرگاهه  جي  چوڌاري  ڌرتيءَ  جو  ٺهيل  قدرتي  ٻنوڙو  هجڻ  ڪري  پئسفڪ  سمنڊ  جون  ڇوليون  يا  سامونڊي  واچوڙا  بندرگاهه جي  ويجهو  پهچڻ  ۾  پنهنجو  زور  وڃايو  ويهن.  ٽوڪيو  قدرتي  طرح  هڪ  سٺي  هنڌ  تي  آهي. ٽوڪيو  بندرگاهه  تي  قدرت  ايڏي  مهرباني  آهي  جو  اهو  بندرگاهه  دراصل  خليج  اندر  خليج  ۾  آهي”خليج  ٽوڪيو“  کان  اڳ  هڪ  ٻئي  خليج  سامگي( ۾  گهڙڻو  پوي  ٿو،  بهرحال  ٽوڪيو  شهر  آباد  ڪرڻ  مهل  ڪنهن  ان  اهميت  کي  نظر  ۾  رکي  ٽوڪيو  ۾  ڳوٺ  نه  ٻڌو  هو.  اهو  ته  بعد  ۾  جيئن  ئي  ٽوڪيو  جيآدم  شماري،  اهميت  ۽  شان  شوڪت  وڌندو  ويو  ته  جپانين  کي  ٽوڪيو  جي  بجاءَ  لاءِ  گهڻي  محنت  نه  ڪرڻي  پيئي  .ائين  نه  هو  ته  ڪو  گرو  گنجو  بندرگاهه  ۾  ڪاهي  اچي.  بندر  گاهه  جي  چوڌاري  ڌرتيءَ  جي  آڏو  هجڻ  ڪري  هن  کي  خليج  ۾  گهڙندڙ  هر  ڌارئين  جهاز  تي  خليج  جي  منهن  وٽ  ئي  نظر رکي  سگهجي  ٿي.  جپانين  هونءَ  ئي  ڪنهن  ڌارئين  کي  پنهنجي  ڌرتي  تي  قدم  نٿي  رکڻ  ڏنو.  يورپ  ۽  ايشيا  جي  ڏورانهين  ڪنهن  ملڪ  جي  ته  همت  نٿي  ٿي  پر  اوسي  پاسي  جي  ملڪن  چين  ۽  ڪوريا  جو  به  ڪو  پهلوان  جپان  ۾  نٿي  پهچي  سگهيو.  تن  ڏينهن  ۾  هوائي  جهاز  ته  ايجاد  ٿيا  ڪو  نه  هئا.  فقط  پاڻيءَ  جا  جهاز  هئا.  پر  اهي  به  چَپُن  ۽  سڙهن  تي  هلندا  هئا.  ڪو  چيني  يا  پاڙي  جو  ڪورين  ڀلجي  هتي”ٽوڪيو  بي“  وٽ  يا  جپان  جي  ڪنهن  ٻئي  بندر  گاهه  وٽ  اچي  نڪرندو  هو  ته  جپانين  جا  موچڙا  کائي  موٽندو  هو.  يورپ  وارن  توڙي  آمريڪا  وارن  جپانين  کي  سندن  ملڪ  ۾  اچڻ  ۽  واپار  وڙي  شروع  ڪرڻ  لاءِ  ڏاڍيون  منٿيون  ڪيون  پر  جپاني  سڀني  کي  آڱوٺو  ڏيکاريندا  رهيا.  ڏاڍا  مڙس  جو  ٿيا  ۽  سندن  پنهنجي  پاڻ  ۾  ٻڌي  به  هئي  ۽  پوءِ  اتي  ڪَلَ  آگبوٽ(ٻاڦ  وارا  جهاز)  ايجاد  ٿيا،  پر  فقط  آمريڪا  ۾.  اڃا  ٻين  کي  ته  ڪا  خبر  ئي  نه  هئي،  جپاني  کوهه  جا  ڏيڏر  ٿيو  ويٺا  هئا،  انهن  جي  ته  خواب  خيال  ۾  به  نه  هو  ته  جهاز  سازي  ڪيڏو  ترقي  ڪري  وئي  آهي.  آمريڪا  کان  ڪموڊور  پيري  اهڙي  هڪ  ڪَل  واري  جهاز  ۾  جپان  تائين  نه  رڳو  ڪهي  آيو  پر  بنا  ڪنهن  موڪل”ٽوڪيو  بي“  ۾  گهڙي  پيو  ۽  اچي  ٽوڪيو  جي  بندرگاهه  ۾  لنگر  ڪيرائين.  جپاني  آمريڪين  جهازن  جا  هي  آواز،  هي  رفتار  ۽  رعب  تاب  ڏسي  نه  فقط  حيرت  زده  ٿي  ويا،  پر  خوفزده  پڻ  ۽  هو  پنهنجي  سالن  جي  ناني  ڪنڙي کي  ڇڏي  سڌا  ٿي  آمريڪين  جي  هر  ڳالهه  مڃڻ  لڳا(  اها  ٻي  ڳالهه  آهي  ته  جپاني  آمريڪين  کان  ئي  جهاز  سازيءَ  جو  هنر  سکي  هنن  کان  به  ٻه  راتيون  اڳيان  نڪري  ويا.) بهرحال  اوائلي  دور  ۾  ٽوڪيو  شهر  ۾  رهائش  لاءِ  جڏهن  ماڻهو  آيا  ته  اهو  سنگاپور  ۽  پينانگ  وانگر  مهاڻن  جو  هڪ  ننڍڙو  ڳوٺڙو  هو،  ٻي  ڳالهه  ته  ان  وقت  سندس  نالو  ٽوڪيو  نه  هو.  اهو  ته  پوءِ  رکيو  ويو.  شروع  شروع  ۾  هي  ڳوٺ  جيڪو  پوءِ  هلي  شهر  ٿيو هو.  تاريخي  رڪارڊ  موجب  1180  جي  ڳالهه  آهي  يعني  محمود  غزنوي  سومناٿ  مندر  فتح  ڪري  ان  کان  به  ڏيڍ  سو  سال  پوءِ  ۽ انهن  سالن  ۾  جڏهن  صلاح  الدين  ايوبي  فاطمي  خلافت  جو  اختتام  آڻي  شام  ۽  مصر  ۾  ايوبيه  گهراڻو  قائم  ڪيو،  مناموتو  نالي  هڪ  شوگن  ٽوڪيو  جي  علائقي  اساڪوسا  ۾  نوي  ايڪڙ  زمين  حاصل  ڪئي.  هي  اڄ  جي  وچ  ٽوڪيو  وارو  علائقو  آهي.  بهرحال  ان  کان  پوءِ  هن  گمنام  ڳوٺڙي  بابت  اڍائي  صدين  تائين  ڪو  خاص  احوال  تاريخ  ۾  نه  آهي.  هتي  جي  سامونڊي  ڪناري  تي  مهاڻا  رهيا  ٿي،  جن  پنهنجو  گذر  سفر  مڇيءَ  تي  ڪيو  ٿي،  هي  ڳوٺ(يعني  اڄ  وارو  ٽوڪيو)جيڪو  ايڊو  جي  نالي  سان  سڏيو  ويو  ٿي،  جنهن  جي  معنيٰ  درياهن  جو  ڇوڙ  آهي.  دراصل  هن  ٽوڪيو  بي  ۾  ڪيتريون  ئي  چڱيون  موچاريون  نديون  اچي  ٿيون  ڇوڙ  ڪن.  ٽوڪيو  جي  اهن  اصلي  شهر جو  هڪ  واقعو  1456ع  جو  آهي،  جڏهن  هتي  ايڊو  جي  قلعو ان  هنڌ  تي  ٺاهيو  ويو  جتي  اڄ  شهنشاهه  جو  محل  آهي.  اهو  اوتا  ڊوڪوان  نالي  همراهه  ٺهرايو،  اوتا  ٽيهن  سالن  بعد  قتل  ٿي  ويو  ۽  ايڊو  جيڪو  مشهور  ٿي  رهيو  هو  اهو  وري  خاموشين  ڏي  هليو  ويو.  ٻين  شهرن  جي  مقابلي  ۾  ايڊو  ۾  يڪي  ڏيڍ  صدي  ماٺ  رهي.  ٻين  شهرن  مان  منهنجو  مطلب  ڪيوٽو  شهر  آهي،  جيڪو  ان  وقت  جپان  جي  گاديءَ  جو  هنڌ  هو.  ان  وقت  ڪيوٽو  بلي  بلي  شهر  هو،  جن  ڏينهن  جا  مندر،  درگاهون  اوتارا  اڄ  به  ان  وقت  جي  شان  جي  شاهدي  ڏين  ٿا.  سترهين  صدي  جي  شروع  ٿيڻ  تي  هي  ايڊو  شهر  آهستي  آهستي  وڌڻ  لڳو،  سمجهو  ته  هي  اهي  ڏينهن  هئا،  جڏهن  هندستان  ۾  مغل  بادشاهه  اڪبر  جي  وفات  ٿي  ۽  جهانگير  تخت  تي  ويٺو.  يعني  حساب  لڳايو  ته  جڏهن  ننڍي  کنڊ  جا  شهر  ان  وقت  جا  پئرس ۽  روم  هئا،  ته  هي  اڄ  وارو  ٽوڪيو  چوهڙ  جمالي  ۽  ڊينگاڻو  بوزدار  هو.  بهرحال  1868ع  ۾  ايڊو  جو  نالو  بدلائي  ٽوڪيو  رکيو  ويو.  ٽوڪيو  لفظ  جي  معنيٰ  آهي  اوڀر وارو  علائقو  گاديءَ  واري  هنڌ،  يعني  هي  ڳالهه  ننڍي  کنڊ  ۾  1857ع  واري  بلوي  کان  ڏهه  سال  پوءِ  جي  آهي،  ايڊو  جيڪو  هاڻ  ٽوڪيو  هو  اوڻهين  صديءَ  جي  آخر  ۾  تمام  جلدي  جلدي  وڌيو  ويجهيو  ۽  ڏسندي  ئي  ڏسندي  ٽوڪيو  جي  آدم  شماري  پنج  لکن  مان  ويهه  لک  ٿي  وئي  يعني  لنڊن  بعد  ٽوڪيو  ٻئي  نمبر  تي  دنيا  جو  وڏو  شهر  ٿي  ويو،  ٽوڪيو  جي  آدم  شماري  رڳو  وڌندي  نه  رهي،  سڄي  جپان  سان  گڏ  ٽوڪيو  ۾  به  مصيبتون  اينديون  رهيون،  هونئن  به  جپان  جي  حصي  ۾  قدرت  طرفان  طوفان،  زلزلا،  ڦاٽندڙ  جبل،  باهيون  ڪجهه  وڌيڪ  مليون  آهن. 
33,http://www.thekawish.com/Articles1/Altaf%20Shaikh/2005/2005/18%20Sep%2005.htm,وهمي  جپانين  لاءِ  نڀاڳو  سال آچر 18 سيپٽمبر 2005ع جپاني،  دنيا  جون  ماڊرن  شيون  ٺاهين  ٿا.  روبورٽ  ۽  ڊجيٽل  ڪئميرا  کان  ڪمپيوٽر  ۽  اليڪٽرانڪ  ڊڪشنري  جهڙيون  سائنسي  شيون  ٺاهي  دنيا  جي  ماڻهن  لاءِ  وڏو  سک  پيدا  ڪيا  اٿن.  پر  پاڻ  اڃا  به  ڪيترن  ئي  پراڻن  وهمن  ۽  وسوسن  ۾  ڦاٿل  آهن.  جپان  ۾  ڪيتريون  ئي  شيون  نڀاڳ  جون  نشانيون  سمجهيون  وڃن  ٿيون.  انهن  مان  چئن  جو  انگ  پڻ  هڪ  آهي،  جيئن  پاڻ  وٽ  ٽن  جو  انگ  آهي  يا  يورپ  پاسي  تيرهن  جو  انگ.  پاڻ  وٽ  چوندا  ٽي  شيون  دشمن  کي  به  نه  ڏجن.  ملائيشيا،  انڊونيشيا  پاسي  ٽي  دوست  گڏجي  فوٽو  نه  ڪڍرائين،  چي  ائين  ڪرڻ  سان  هڪ  جو  موت  اچڻ  لازمي  آهي،  انگريز  تيرهن  کي نمبر  سڏين.  ڪيترن  هوٽلن  ۾  تيرهن  نمبر  جو  ڪمرو  ٿئي  ئي  ڪو  نه،  ٻارهين  بعد  چوڏهون  نمبر  ڪمرو  ٿئي. گورن  جي  پوئلڳي  ڪرڻ  ۾  گهٽ  ته  اسين  به  نه  آهيون،  اسان  وٽ  به  ڪيترا  ماڻهو  تيرهن  جي  نمبر  کي  نڀاڳو  سڏين.  انگريز  ته  فقط  ٻارهين  بعد  ڪمري  جو  نمبر  چوڏهن  رکن،  اسان  ته  يڪو  فلور  ئي  کايو  وڃون،  ٻارهين  ماڙ  بعد  واري  فلور  کي  چوڏهن  نمبر  ڏيون.  ان  جو  مثال جي  پندرهن  ماڙ  عمارت  اڃا  سلامت  آهي،  جنهن  ۾  تيرهين  نمبر  وارو  ڪو  فلور  ئي  ڪونهي.  سو  هتي  جپان  ۾  وري  چئن  جي  انگن  جي  مصيبت  آهي،  ڪنهن  کي  تحفي  ۾  به  چار  شيون  نه  ڏجن،  ٽي  يا  پنج  ضرور  ڏجن.  تور  ۾  چار  صوف  يا  چار  بصر  پٽاٽا  ترندا  ته  جپاني  مري  مري  چوٿون  کڻندو.  اهو  ئي  سوچيندو  ته  چئن  وڏن  صوفن  بدران  جيڪر  پنج  ننڍا  ئي  کڻان  ته  سٺو.  جپان  جي  به  ڪيترين  هوٽلن  (۽  ويندي  اسپتالن)  ۾  توهان  کي  چئن  جي  انگ  وارو  ڪمرو  نظر  نه  ايندو.  ٽن  ڪمرن  بعد  چوٿين  نمبر  واري  ڪمري  تي  پنجن  جو  انگ  لکيل  هوندو  يا  وري  هڪ،  ٻه،  ٽي  اي  ۽  پوءِ  ٽي  بي  ۽  ان  بعد  پنج،  6  وغيره.  جپانين  جو  چوڻ  آهي  ته  چئن  جي  انگ  جو  اچار  موت سان  ملي  ٿو.  ان  ڪري  چئن  جو  انگ  خراب  سنوڻ  پيدا  ڪري  ٿو.  ڀت  کائڻ  جي  چمچن،  ڪانٽن  يا  تيلين کي  ڪڏهن  به  کاڌي  ۾  (خاص  ڪري  ڀت  ۾)  اُڀيون  نه  بيهارجن،  ڇو  جو  جپاني  مري  ويلن  جي  قبرن  يا  گهر  ۾  ٺهيل  ننڍن  مندرن  اڳيان  مري  ويلن  جي  روح  کي  ثواب  بخشڻ  لاءِ  جيڪو  ڀت  يا  ميوو  رکندا  آهن،  انهن  ۾  کائڻ  جو  چاپ  اسٽڪس  اڀيون  ڪري  رکندا  آهن.  جپاني  اتر  ڏي  مٿو  ڪري  سمهڻ  کي  بدسوڻي  سمجهن  جو  مردن  کي  ان  طرف  دفن  ڪيو  وڃي  ٿو.  جنازي  واري  گاڏي  گذرڻ  تي  جپاني  پنهنجي  آڱوٺي  کي  هٿ  اندر  لڪائين  يا  رومال  سان  ڍڪين. جپاني  رات  جو  ننهن  ڪٽڻ  کان  پرهيز  ڪن،  هنن  جو  اهو  عقيدو  آهي  ته  جيڪو  ماڻهو  رات  جو  ننهن  ڪتري  ٿو،  اهو  مرڻ  بعد  پنهنجي  ماءُ  پيءُ  سان  هرگز  نه  ملندو.  ماني  کائڻ  بعد  ڪجهه  دير  واڪ  ڪجي،  خاص  ڪري  رات  جي  مانيءَ  بعد.  پر  منجهند  جي  ماني  بعد  نه  فقط  اسان  جي  ننڍي  کنڊ  جا  ماڻهو  ٿوريءَ  دير  لاءِ  ننڊ  ڪن  ٿا،  پر  انگريز  به  جڏهن  هند  سنڌ  ۾  هئا  ته  ائين  ڪندا  هئا  ۽  اها  چوڻي  مشهور  ٿي  ته پر  جپاني  ماني  کائڻ  بعد  يڪدم  سمهڻ  کي  بدسوڻي  سمجهن.  ٻارن  کي  چوندا  ته  ماني  کائڻ  بعد  جيڪو  سمهي  رهي  ٿو،  اهو  هڪ  ڏينهن  ڍڳي  ٿي  پوندو.  جپاني  رات  جو  سيٽي  وڄائڻ  کان  جهليندا.  هنن  جو  عقيدو  آهي  ته  رات  جو  سيٽي  وڄائڻ  واري  وٽ  نانگ  اچي  ٿو.  ڪاري  ٻلي  جو  رستو  ٽپڻ  هتي  جپان  ۾  پڻ  بدشگوني  سمجهيو  وڃي  ٿو. هتي  جي  مزارن،  درگاهن،  مندرن  ۽  تحفي  جي  دڪانن  ۾  مختلف  قسم  جي  فائدن جا  تعويذ  عام  وڪامن  ٿا.  خاص  ڪري  اسڪول،  ڪاليج  ۽  ڪارخانن  ۾  ڪم  ڪندڙ  ڇوڪريون  امتحانن  ۾  پاس  ٿيڻ،  پيار  ۾  ڪاميابي،  رستي  جي  سلامتي  ۽  حادثي  کان  بچڻ  لاءِ  اهي  تعويذ  وٺي  ڳچي،  ٻانهن  يا  کيسي  ۾  رکن.  ان  کان  علاوه  منتر  پڙهيل  رنگين  پنيون  جن  کي سڏين  ۽  جن  تي  خريدار  جي  مستقبل  جي  اڳڪٿي  به  لکيل  ٿئي،  خريد  ڪري  وڻن  جي  ٽارين  سان  ٻڌن،  جيئن  اسان  وٽ  سکا  باسڻ  لاءِ  وڻ  جي  ٽارين  ۾  اڳڙيون  ٻڌن  ٿا.  ائين  ڪرڻ  سان  هنن  جو  چوڻ  آهي  ته  سندن  مستقبل  بابت  لکيل  سٺيون  ڳالهيون  پوريون  ٿين  ٿيون  ۽  خراب  ڳالهيون  يعني  مصيبتون  ڀڄيو  وڃن.  بهرحال  ٻئي  ڪنهن  جون  مصيبتون  ڀڄي  وڃن  يا  نه،  پر  هي  تعويذ  ۽  پنيون  (اومي  ڪوجي)  ٺاهڻ  وارن  جون  مالي  مصيبتون  ضرور  دور  ٿي  وينديون  هونديون  جو  جپان  ۾  تعويذ  ۽  اومي  ڪوجي  جهڙيون  شيون  ٺاهي  وڪڻڻ  وڏي  انڊسٽري  آهي،  يعني  ڪمائي  ئي  ڪمائي  آهي.  مت  جون  موڙهيل  ۽  وسوسن  جو  شڪار  ٿيل  جپاني  ڇوڪرين  ۾  ڪنهن  به  قسم  جي  کوٽ  نظر  نٿي  اچي.  ڪيترا  دڪاندار  پنهنجن  دڪانن  ٻاهران  لوڻ  جو  ڇٽڪار  ڪن،  ائين  ڪرڻ  سان  هو  نڀاڳ  کي  سندن  دڪان  اڳيان  ويجهو  اچڻ  کان  ڀڄائين  ٿا.  سومو  پهلوانن  جي  ملهه  شروع  ٿيڻ  کان  اڳ  مندر  جو  ٻائو  سندن  اڳيان  لوڻ  جون  مٺيون  ڀري  اڇلائيندو  آهي،  جيئن  پهلوانن  جي  جان  کي  جوکو  نه  رسي.  جپاني  ڇوڪريون  پنهنجي  روايتي  وڳي  (ڪمونو)  جو  هميشه  کاٻو  پاسو  ساڄي  پاسي  واري  پلئه  مٿان  ٺاهي  هلنديون،  ڇو  جو  ان  جي  ابتڙ  نمونو  جنازن  لاءِ  آهي.  يعني  مري  ويل  ڇوڪريءَ  جي  لاش  کي  دفن  ڪرڻ  يا  ساڙڻ  کان  اڳ  هن  کي  ڪمونو  ائين  پهرايو  وڃي  ٿو  (ان  جي  کاٻي  پاسي  واري  پلئه  مٿان  ساڄو  پاسو  رکيو  وڃي  ٿو) پاڻيءَ  واري  جهاز  ۾  ٽوڪيو  ويندي  اوشيما  نالي  هڪ  ٻيٽ  اچي  ٿو،  جيڪو  ٽوڪيو  کان  ستر  ميل  کن  پري  آهي.  يعني  ٽوڪيو  پهچڻ  کان  ٽي  چار  ڪلاڪ  اڳ  اچي  ٿو.  هن  ٻيٽ  تي  هر  سال  24  جنوري  وارو  ڏينهن  نڀاڳو  ترين  سمجهيو  وڃي  ٿو.  جنهن  لاءِ  هتي  جا  ماڻهو  ”هيئيمي  ساما“  لفظ  استعمال  ڪن،  يعني  ”يوم  بدبختي.“  هن  ڏينهن  تي  هن  ٻيٽ  جي  ٻهراڙيءَ  وارا  ماڻهو  ته  ڇا  پر  شهر  ۾  رهندڙ  به  سج  لهڻ  کان  اڳ  پنهنجي  گهرن  ۽  دڪانن  جا  در  دريون  ويندي  ڪو  ننڍڙو  سوراخ  هوندو  ته  ان  کي  به  اڳڙين  ۽  ڪاٺ  جي  چپڙين  سان  بند  ڪري  رکن،  جيئن  بدبختي  گهر  ۾  گهڙي  نه  اچي.  ڪي  ماڻهو  ته  وڌيڪ  احتياط  ڪارڻ  گهر  جي  ٻاهران  تکي  ۽  اُگري  بانس  وارو  گاهه  ساڙين  ۽  هڱ  جهڙيون  شيون  پڻ  رکن،  جيئن  نڀاڳ  آڻڻ  وارو  شيطان  سندن  گهر  کان  پري  ئي  رهي.  جپان  ۾  ڪي  ڪي  ڏينهن  سانر  نبو  پڻ  سڏيا  وڃن  ٿا،  جيڪي  گهر  جي  اڏاوت  يا  مرمت  لاءِ  خراب  سمجهيا  وڃن  ٿا  پر  انهن  ڏينهن  تي  نڀاڳ  گهر  واري  لاءِ  نه  پر  پاڙي  وارن  لاءِ  چيو  وڃي  ٿو.  اهڙي  ڏينهن  تي  توهان  جي  گهر  ۾  رازي  يا  واڍي  کي  گهڙندو  ڏسي  پاڙي  وارا  ئي  گوڙ  ڪندا. پر  اهي  سڀ  مصيبتون  ۽  بدبخت  ڏينهن  ”باهه  ۽  گهوڙي“  واري  سال  جي  نڀاڳ  جو  مقابلو  ڪري  نٿيون  سگهن.  اهو  سال  ”هينوئي  اوما“  سڏجي  ٿو  ۽  سٺ  سالن  بعد  هڪ  دفعو  اچي  ٿو.  جپاني  به  چينين  جي  مئٿالاجي  ۾  يقين  رکن  ٿا  ته  ٻارهن  جانورن  مان  هر  سال  هڪ  جانور  جو  آهي،  مثال  طور  گهوڙي  جو  سال،  نانگ  جو  سال،  ڪوئي  جو  سال،  سهي  جو  سال  وغيره  ۽  ان  ٻارهن  سالن  جي  چڪري جو  هر  سال  پنجن  مختلف  شين  مان  هڪ  جي  نالي  پڻ  آهي  جيڪي  آهن،  ڪاٺ،  باهه،  ڌرتي،  ڌاتو  ۽  پاڻي.  مثال  طور  1987ع  سهي  جو  سال  هو،  ان  بعد  1999ع  سهي  جو  سال  ٿيو  ۽  هاڻ  وري  ٻارهن  سالن  بعد  2011ع  سهي  جو  سال  ٿيندو.  پر  مثال  طور  1987ع  وارو  سهي  جو  سال  ”ڪاٺ“  ۾  آيو  ٿي  ته  1999ع  وارو  باهه  ۾،  ته  2011ع  وارو  ڌرتيءَ  ۾  ايندو.  اهڙي  طرح  ساڳين  ٻن  ڳالهين  وارو  سال  سٺ  سالن  بعد  اچي  ٿو  ۽  سٺ  سالن  بعد  گهوڙي  ۽  باهه  جو  سال  سخت  نڀاڳو  سال  سمجهيو  وڃي  ٿو.  ايتري  قدر  جو  ڪيترائي  جپاني  ان  ۾  پڪو  يقين  رکن  ٿا  ته  هن  سال  ۾  ڄاول  عورتون  گهڻو  ڪري  پنهنجن  مڙسن  کي  قتل  ڪن  ٿيون.  اهو  سال  2026ع ٿيندو  ۽  گذريل  ويل 1966ع  هو،  جنهن  ۾  جپان  ۾  ڄم  جو  سيڪڙو  بنهه  ڪري  پيو  هو،  ڇو  جو  ”ان  سال  ۾  ڄاول  ڇوڪريءَ  سان  ڪير  شادي  ڪندو؟“  جپانين  جي  چوڻ  مطابق. 
34,http://www.thekawish.com/Articles1/Altaf%20Shaikh/2005/2005/15%20May%2005.htm,جپان  جي  قانون  ۽  نخريلين ٻلين  جي  ڇا  ڳالهه  ڪجي آچر 15 مئي 2005ع گذريل  ڪالم  ۾  لکي  چڪو  آهيان  ته  جپان  جون  ڪجهه  امير  ۽  وڏي  عمر  جون  فئمليون  جن  کي  اولاد  ناهي  يا  ٻار  وڏا  ٿي  ويا  اٿن  ۽  ڏورانهن  شهرن  يا  ملڪن  ۾  رهن  ٿا،  اهي  ڌارين  ملڪن  کان  جپان  ۾  تعليم  حاصل  ڪرڻ  لاءِ  آيل  شاگردن  جي  ٻارن  ٻچن  جي  مدد  ڪن  ٿيون  ۽  هوسٽ فئمليون  سڏجن  ٿيون.  گذريل  ٽي  ڏينهن  اسان  نتسومي  نالي  جپاني  هوسٽ  مدر جي  گهر  ۾  گذاريا. پروگرام  موجب  هوءَ  ڇنڇر  ڏينهن  پوري  ٻارهين  بجي  اسان  کي  وٺڻ  لاءِ  آئي،  جلدي  جلدي  ساڻس  گڏ  ماني  کائي  اسان  هن  سان  گڏ  گهران  نڪتاسين،  پارڪنگ  نه  ملڻ  ڪري  نتسومي  پنهنجي  متسوبشي  گاڏي  غلط  هنڌ  تي  پارڪ  ڪري  اسان  وٽ  آئي  هئي  ۽  هاڻ  ڪار  وٽ  اچون  ته  هن  جي  گاڏيءَ  تي  غلط  پارڪنگ  جي  چالان  جو  پنو  لڳو  پيو  هو.  اهو  ڏسي  مون  کي  افسوس  ٿيو  ته  شروعات  ئي  غلط  ٿي  آهي.  نه  نه  ڪري  هن  جپاني  امير  عورت  سان  گڏ  نڪرڻ  ٿيو  آهي،  جيئن  سندس  دلچسپ  ڳالهيون  ٻڌجن۽  جپان  جي  ٻهراڙيءَ  وارو  علائقي  جيڪو  بيحد  خوبصورت  ٿئي  ٿو،  اهو  ڏسجي.  پر  هي  ڏسي  ظاهر  آهي  نتسوميءَ  جو  موڊ  آف  ٿي  ويندو  ۽  سندس  طبيعت  ۾  اها  خوش  مزاجي  نه  رهندي  ۽  نه  کيس  اسان  کي  گهمائڻ  ۾  مزو  ايندو.  پر  لڳو  ٿي  ته  نتسومي  اهو  نه  رڳو ٿي  ڪيو  پر  ان  جو  فڪر  به  نه  هوس. سائيز  جيڏي  پني  تي  جپانيءَ  ۾  لکيل  ان  نوٽيس  جي  سٽ  اڌ  پڙهي،  سٽ  ڏئي  لاهي  ان  کي  ٽڪرا  ٽڪرا  ڪري  ڇڏيائين.  ”او  نتسومي آءِ  ايم  ساري.“ مون  چيو.  يعني  توتي  هيءَ  مصيبت  اسان  جي  ڪري  آئي  ۽  هاڻ  پوليس  اسٽيشن  يا  ڪورٽ  جي  معرفت  توکي  هن  غير  قانوني  ڪم  لاءِ  ڏنڊ  هڪ  طرف  ڀرڻو  پوندو  ته  آفيسن  جا  چڪر  ٻئي  طرف  هڻڻا  پوندا.“”مڙيئي  خير  آهي.  جيڪي  ٿيڻو  هوندو  وڪيل  پاڻهي  منهن  ڏيندو.“  نتسوميءَ  بنا  ڪنهن  پرواهه  جي  چيو  ۽  گاڏيءَ  کي  زور  سان ڪري  پارڪنگ  مان  ڪڍي  مين  روڊ  تي  وٺي  آئي  ۽  پنهنجي  ساڳي  خوش  مزاجيءَ  جو  اظهار  خبر  چار  پڇڻ  ۽  ٻارن  سان  چرچا  ڪرڻ  ۾  ڪندي  آئي. نتسوميءَ  نالي  ٻڌو  هوم  ته  گاڏي  تمام  تکي  ٿي  هلائي  پر  گاڏيءَ  ۾  ويهي  ان  کان  وڌيڪ  محسوس  ڪيم  ته  واقعي  ان  معاملي  ۾  ته  هوءَ  جپاني  بنهه  نٿي  لڳي.  جپاني  عورتون  ته  ڇا  پر  مرد  به  هر  ڳالهه  ۾  (ويندي  ڊرائيونگ  تائين)  ايڏا  تحمل  ۽  صبر  وارا  آهن  جو  رستي  تي  سندن  حق  هوندو  ته  به  ٻئي  کي  پيا  آفر  ڪندا  ته  جيڪڏهن  تون  جلدي  ۾  هجين  ۽  نڪرڻ  چاهين  ته  ڀلي  پهرين  تون  هل  ۽  هن  جي  ”نه“  ڪرڻ  تي  ڪا  دير  جهڪي  جهڪي  ”هاءِ دومو  اري  گاتو“  (مهرباني)  جي  تسبيح  پڙهندا  ويندا.  پر  نتسومي  ته  ٽئي  ڏينهن،  جيڪي  اسان  هن  جي  گهر  گذاريا،  هڪ  کريل  ٻار  وانگر  گاڏي  داداگيري  سان  هلائيندي  رهي  ۽  رستي  تي ٻئي  جو  ٿيو  ته  به  پاڻ  پنهنجي  گاڏي  ڪڍي  وئي  هئي.  هڪ  دفعي  ته  ساڄي  پاسي  واري  گهٽيءَ  ۾  مڙڻ  لاءِ  هڪ  هنڌ  ترسي  سامهون  ايندڙ  گاڏيءَ  کي  پهرين  رستو  ڏيڻ  بدران  پاڻ  فل  اسپيڊ  تي  هن  جي  اڳيان  ساڄو  ٽرن  ڪري  نڪري  وئي  ۽  ٻئي  غريب  ڊرائيور  جي  ڊپ  ۾  لڳايل  بريڪن  جو  آواز  پري  پري  تائين  ٻڌڻ  ۾  ايندو  رهيو. هنن  ملڪن  ۾  بيلٽ  ٻڌي  گاڏي  هلائڻ  ضروري  آهي،  نه  فقط  ڊرائيور  لاءِ  ضروري  آهي  پر  هر  ان  ماڻهوءَ  لاءِ  جيڪو  اڳئين  سيٽ  تي  ويهي  ٿو.  گاڏي  هلائڻ  مهل  نتسوميءَ  کي  ڪڏهن  احسن  ۽  ايمان  جن  ته  ڪڏهن  مون  بيلٽ  ٻڌڻ  لاءِ  کيس  ياد  ڏياريو  ٿي.  آخر  هڪ  دفعي  بيلٽ  ٻڌڻ  جي  ياد  ڏيارڻ  بدران  چيو  مانس  ”نتسومي ڇا  علائقي  جو  پوليس  آفيسر  تنهنجو  دوست  آهي؟“  منهنجي  ڳالهه  جو  مطلب  سمجهي  يڪدم  کڻي  بيلٽ  ۾  هٿ  وڌائين.  مون  کي  رڳو  اهو  هوندو  هو  ته  هيءَ  ان  معاملي  ۾  ايڏي  بي  خيالڻ  آهي،  ڪٿي  اسان  کي  به  وسري  وڃي  ۽  پوليس  وارو  چيڪ  ڪري  وجهي  ته  ڪيئن  ٿي  منهن  ڏئي  يا  شايد  ان  معاملي  ۾  جپان  ۾  قانون  نرم  آهي.  پر  پوءِ  سگهوئي  هڪ  اهڙو  موقعو  آيو  جو  جيئن  ئي  هڪ  هنڌان  گاڏي  موڙيائين  ته  سامهون  ٽريفڪ  پوليس  تي  نظر  پيس.  مون  سمجهيو،  مٿس  ڪجهه  اثر  نه  ٿيندو  پر  جپان  جي  قانون  جي  ڇا  ڳالهه  ڪجي عادي  مجرم  ئي  ڊڄيو  وڃن،  سو  نتسومي  به  ڇرڪ  ڀري  يڪدم  کڻي  بيلٽ  ۾  هٿ  وڌو  ۽  کنوڻ  وانگر  ڪلهي  تي  ورائي  ڪُنڍي  ۾  ڦاسايو.  پوليس  واري  وٽان  لنگهڻ  مهل  پوليس  واري  ڪار  جي  دري  مان  ليئو  پاتو  ۽  هو  مطمئن  نظر  آيو  ۽  ان  کان  وڌيڪ  پرسڪون  (گهٽ  ۾  گهٽ  ظاهري  طرح)  اسان  جي  نتسومي  لڳي  رهي  هئي  يا  گهٽ  ۾  گهٽ  هوءَ  پنهنجو  پاڻ  کي  ڪمپوز  ڏيکارڻ  جي  ائڪٽنگ  ڪرڻ  لڳي،  جيئن  ٽريفڪ  پوليس  کي  شڪ  نه  پوي  ته  هن  هاڻ  بيلٽ  ٻڌو  آهي. نتسومي  جي  گهر  پهچي  اسان  خاص  ڪري  مون  کي،  ڪو محسوس  نه  ٿيو.  هن  تقريبن  سڄو  گهر  اسان  جي  حوالي  ڪري  ڇڏيو.  گهر  ۾  وٺي  اچڻ  مهل  ڪنڊ  تي  سندن  دڪان  ۾  بيٺل  سندس  مڙس  ۽  سهري  سان  ملياسين.  بلڪه  جيئن  ته  مون  کي  اڳواٽ  خبر  هئي  سو  دڪان  ۾  گهڙي  هنن  مڙسالن  سان  مليس،  تيسين  ٻار  جيڪي  هن  گهر  ۾  هتي  جي  جپاني  ماحول  ۾  اڳ  جا  هريل  آهن،  سي  در  وٽ  بوٽ  لاهي  اندرين  ڪمرن  جا  چپل  پائي  رانديڪا  وغيره  کڻي  کيڏڻ  لڳا.  نتسومي  ڪار  پارڪ  ڪري  پنهنجي  ئي  دڪان  تان  ٻه  پليٽون  ٽافين  ۽  چاڪليٽن  جون  ۽  ڊزن  کن  مختلف  بوتلون  ۽  دٻا  کڻي  اچي  اسان  اڳيان  رکيا.  ”توهان  وٽ  اڃا  ڪتو  آهي؟“  ٻارن  نتسوميءَ  کان  پڇيو.”نه  مون  تڏهن  کان  ئي  ڪڍي  ڇڏيو.“  هن  ٻارن  کي  ٻڌايو  ۽  پوءِ  انگريزي  ۾  مون  کي  چيو  ”مڙيئي  اسان  به  فئشن  ڪيو  هو،  اڄ  ڪلهه  ڏسين  ٿو  ته  جپان  ۾  فيشن  طور  ڪتو  پاليو  وڃي  ٿو.“  ”اها  ڳالهه  مون  اچڻ  سان  نوٽ  ڪئي،  اڄ  کان  ٽيهارو  سال  اڳ  آئون  جپان  ۾  پهريون  دفعو  آيو  هوس  ته  جتي  ڪٿي  سهڻين  ٻلين  کي  ڏسندو  هوس  پر  هاڻ  شايد  هي  يورپ  ۽  آمريڪا  جي  فلمن  ۾  ڪلچر  جو  اثر  آهي.“ نتسوميءَ  ٻڌايو  ته  هن  ڪتو  پالڻ  نٿي  چاهيو،  پر  هن  جي  هڪ  ساهيڙيءَ  ڪتي  پالڻ  جي  حڪومت  کان  اجازت  ۽  رجسٽريشن  ڪارڊ  ورتو،  جيڪو  دراصل  ڪتي  جي  قيمت  کان  به  مهانگو  اٽڪل  ڏيڍ  لک  يين  (پنجهتر  هزار  رپين  جو)  ملي  ٿو.  ”هن  ساهيڙي  جو  اوچتو  آمريڪا  وڃڻ  ٿي  پيو  ۽  اهو  رجسٽريشن  ڪارڊ  مون  کي  گفٽ  طور  ڏئي  وئي.  هاڻ  ظاهر  آهي  هن  مون  تي  هيڏي  مهرباني  ڪئي،  باقي  چاليهه  هزار  يين  (ويهه  هزار  رپيا)  کن  خرچ  ڪري  ڪتو  وٺي  آيس  ۽  اهڙا  ويهه  هزار  يين  ڪتي  جي  پٽي،  نيل  ڪٽر،  ڪاڪوس  ميڙڻ  لاءِ  پلاسٽڪ  جي  ٿيلهين  وغيره  تي  خرچ  ڪيم.“  نتسوميءَ  ٻڌايو.  ”پوءِ  ڪتي  کي  ڪڍي  ڇو  ڇڏيئي؟  پڇيو  مانس.  ”بس  بيزار  ٿي  پيس،  منهنجي  سڄي  آزادي  ختم  ٿي  وئي،  جهڙي  ڪتي  جي  نوڪرياڻي  ٿي  پيس.  مڙس  به  چوي  ته  دڪان  تو  پاران  هلايان  پيو،  باقي  ڪتي  جي  ٽهل  ٽڪور  مون  کان  نه  پڄندي،  پنهنجو  شوق  پاڻ  پورو  ڪر.  يقين  ڪر  ڪتو  رکڻ  ڏاڍو  ڏکيو  ڪم  آهي.  هن  جي  بيماريءَ  جي  بچاءَ  لاءِ  يا  هن  جي  جسم  جي  جراثيمن  کي  ختم  ڪرڻ  لاءِ  خبر  ناهي  ڪهڙيون  ڪهڙيون  مهانگيون  مهانگيون  سيون،  دوائون،  شيمپو  ۽  لوشن  خريد  ڪرڻا  ٿي  پيا.  ان  هوندي  به  ڪتو  رکڻ ناهي.  ڪتو  انسان  جو  دوست  ڇا  انسان  ڪتي  جو  ٻڌو  ٻانهون  نظر  اچي  ٿو.“ ”ان  ڪري  ته  آئون  جپانين  کي  چوندو  آهيان،  خاص  ڪري  عورتن  کي  ته  توهان  هڪ  ته  قد  جون  ننڍيون  ۽  جسم  جون  ڪمزور  توهان  يورپي  عورتن  وانگر  رڇن  جهڙا  ڪتا  ڇو  ٿيون  پاليو؟  جيڪي  نه  ڏهڻ  جا  نه  ڪهڻ  جا.  اڃا  به  توهان  ٻليون  پاليو،  جيڪو  توهان  جو  پراڻو  رواج  آهي.“  ”اهي  به  وڏيون  نٽڪيون  ۽  نخريليون  ٿي  پيون  آهن.“  نتسومي  چيو.  ”اڳ  زماني  ۾  اسين  جپاني  خاص  ڪري  دڪاندار  ڪوئن  کان  ڇوٽڪارو  حاصل  ڪرڻ  لاءِ  ٻليون  پاليندا  هئاسين  ۽  اهي  ٻليون  اڄ  جي  خاص  کاڌن  ۽  مکڻ  ملائين  تي  نه  هلنديون  هيون،  اهي  پنهنجا  ماريل  ڪوئا  کائي  پيٽ  ڀرينديون  هيون.  اڄ  جون  ٻليون  سامهون  ايندڙ  ڪوئي  کي  به  نٿيون  مارين.  منهن  ورايو  ڇڏين  يا  پاسو  ڏيئي  لنگهيو  وڃن.“ 
35,http://www.thekawish.com/Articles1/Altaf%20Shaikh/2005/2005/08%20Jan%2005.htm,"دنيا  جي  نرالي  قوم ڇنڇر 8 جنوري 2005ع -      هڪ  جپاني  ٽيچر  چيو ”اسين  جپاني  ماڻهو  ڌارين  کي  فقط  پنهنجي  نالي  جو  آخري  حصو  (يعني  ذات)  ٻڌايون  ٿا.  مغرب  (يورپ،  آمريڪا)  توڙي  توهان  (ايشيا)  جا  ماڻهو  گهڻو  ڪري  پهريون  نالو  ٻڌايو  ٿا.“  يعني  مون  کان  ڪو  نالو  پڇندو  ته  الطاف  ٻڌائيندس.  اهو  ئي  حال  يورپين  ۽  آمريڪين  جو  آهي.  جپاني  ٽيچر  چيو  ته  اهو  ان  ڪري  جو  توهان  سڀ  ڌارين  سان  يڪدم  فري  ٿيو  وڃو  ۽  اسان  جپانين  جي  مقابلي  ۾  وڌيڪ  اوپن  ۽  فرينڊلي  آهيون.  اسان  جپاني  ڌارين  کان  ڪجهه  فاصلو  رکڻ  چاهيون  ٿا  ۽  اسين  ڪجهه ۽ طبيعت  جا  آهيون. -      جپاني  پنهنجي  ڳالهه  ڪرڻ  وقت  پنهنجي  شاهد  آڱر  نڪ  تي  رکن  يا  ان  سان  نڪ  ڏي  اشارو  ڪن.  مغرب  جا  ماڻهو  پنهنجي  آڱوٺي  سان  دل  ڏي  اشارو  ڪن.“  اها  ڳالهه  هڪ  جپاني  ٻڌائي،  پوءِ  ٿڌو  ساهه  کڻي  چيو . -      ڪو  جپاني  توهان  جي  ڳالهه  ٻڌي  ڪنڌ  کي  هيٺ  مٿي  هائوڪار  واري  اسٽائيل  ۾  ڌوڻي  ته  معنيٰ  هو  توهان  جي  ڳالهه  ٻڌي  رهيو  آهي.  ضروري  ناهي  ته  هو  توهان  جي  ڳالهه  سان  سهمت  آهي.  يا  توهان  جيڪي  هن  کي  چئو  پيا  ائين  ڪندو. -  پنهنجو  هٿ،  منهن  اڳيان  هٿ  جي  پکي  کي  لوڏڻ  وانگر  اڳيان  پويان  ڪرڻ  سان  جپانين  جو  مطلب  انڪار  آهي. -      پنهنجي  وات  کي  هٿ  سان  ڍڪڻ  جيڪو  اڪثر  عورتون  ڪن  ٿيون،  حيا  يا  شرمندگيءَ  جو  اظهار  آهي. پنهنجي  ڏسڻي  آڱر  کي  ڪن  مٿان  نرڙ  وٽ  جهلي  سڱن  واري  شيطان  جو  نقل  ڪرڻ  جو  مطلب  ڪاوڙ  جو  اظهار  ڪرڻ  آهي. آڱوٺي  ۽  ڏسڻي  آڱر  کي  ملائي  گولو  ٺاهڻ  ”پئسي“  جي  نشاني  آهي.  يعني  ڇا  قيمت  آهي  يا  ڇا  پگهار  آهي،  ڪيترو  ناڻو  ملندو،  وغيره.  مغرب  ۾  اها  نشاني  او  ڪي  يعني  ”ٺيڪ  آهيان“  جي  آهي. -     
		ٻي  هٿ  سان  خيالي  پيالو  ٺاهي  ساڄي  هٿ  سان  چاپ  اسٽڪ  سان  پيالي  مان  چانور  ڪڍي  وات  ۾  وجهڻ  جي  نقل  ڪرڻ  مان  مطلب  ”کائڻ“  آهي. خيالي  گلاس  کي  هٿ  ۾  جهلي  چپن  اڳيان  ان  هٿ  کي  ساڄي  يا  کاٻي  ڪرڻ  مان  مطلب  پيئڻ  جو  آهي. جپان  ۾  جڏهن  پهريون  دفعو  اچي  رهيو  هوس  ته  جپان  بابت  آرٽ  جي  ڪتابن  ۾  ڏٺل  تصويرن  مطابق  جپان  منهنجي  ذهن  ۾  هو.  مون  سمجهيو  ته  گهٽي  گهٽيءَ  ۾  گڏين  جهڙيون  جپاني  ڇوڪريون  سندن  مخصوص  جپاني  لباس  ”ڪمونو“  ۾  نظر  اينديون.  ان  قسم  جون  ڳالهيون  جيڪي  هڪ  مسافر  اڳواٽ  پنهنجي  دماغ  ۾  وهاري  جڏهن  هتي  جپان  ۾  پهچي  ٿو  ته  هن  کي  ڪيتريون  ڳالهيون  مختلف  لڳن  ٿيون،  جيئن  مون  کي  مس  مس  ڪنهن  ڏينهن  ڪا  ڪموني  ۾  ڇوڪري  نظر  ايندي  هئي.  اڄ  جو  هر  جپاني  مرد  توڙي  عورت  مغربي  ڊريس  پينٽ  ”بشرٽ  يا  اسڪرٽ“  پائي  پئي  هلي.  فڪوئڪا  کان  ڪيوٽي  ويندي  ٻن  ڪلاڪن  جي  سفر  ۾  منهنجي  ٽن  جپاني  ساٿين  مان  هڪ  ننڊ  ڪندو  هليو،  ٻي  کي  ڪنڊ  ۾  اڪيلي  سيٽ  ملي،  اهو  سڄي  واٽ  سامهون  دريءَ  مان  ڏسڻ  کان  وڌيڪ  ڪجهه  سوچيندو  رهيو.  ۽  ٽيون  ساٿي  ريل  ۾  ويٺل  اڌ  کان  وڌيڪ  ماڻهن  وانگر  سڄو  سفر  ناول  پڙهڻ  ۾  مشغول  رهيو.  مون  به  ريل  ۾  ڪجهه  پڙهڻ  ۽  وقت  پاس  ڪرڻ  لاءِ  رستي  تان  هيروشيما  اسٽيشن  تان  ٽائيم  ميگزين  جو  تازو  پرچو  ورتو  هو.  پر  ڪيترا  دفعا  ڪوشش  ڪرڻ  جي  ڪي  چند  منٽ  مس  پڙهي  سگهيس.  ”رش  اور“  هو  يعني  آفيس  مان  موڪل  جو  وقت  سو  ريل  ۾  پيهه  پيهان  هئي.  پڙهڻ  کي  ته  ٻيا  سڀ  پڙهي  رهيا  هئا.  مون  وانگر  ويٺل  ته  ڇا  پر  بيٺل  به  سڪون  سان  پڙهي  رهيا  هئا.  ٿيلهو  ڳچيءَ  ۾  هين،  هڪ  هٿ  ريل  جي  ڇت  ۾  لڳل  ڏنڊي  ۾  ۽  ٻيو  هٿ  ڪتاب  ۾.  ريل  جون  مختلف  اسٽيشنون  لتاڙي  آخر  اسان  پنهنجي  منزل  ڪيوٽو  پهتاسين.  آئون  سڄو  سفر  پاسا  ورائيندي،  ماڻهن  جي  ڌڪ  ڌڪان  ۾  پريشان  ٿيندي،  هڪ  منٽ  به  ننڊ  نه  ڪندي  ڪيوٽو  اسٽيشن  تي  ٿڪل  لٿس.  منهنجا  ٽئي  ساٿي  ايڏو  فريش  ۽  تازا  توانا  لڳي  رهيا  هئا  جو  بس.  اهو  حال  سڀني  جپانين  جو  آهي.  جپانين  جي  ڪنهن  به  ريل  گاڏي  يا  بس  ۾  چڙهڻ  سان  توهان  کي  احساس  ٿي  ويندو  ته  هو  گوڙ  گهمسان  هوندي  به  پاڻ  کي  اڪيلو  محسوس  ڪري  سگهن  ٿا.  هو  جيڪي  شيون  چاهين  (اهي  کڻي  سندن  سامهون  موجود  نه  هجن  ته  به  هو)  انهن  کي  ڏسي  ۽  محسوس  ڪري  سگهن  ٿا  ۽  جيڪي  شيون  ۽  شڪليون  ۽  آواز  وغيره  هو  چاهين،  سامهون  هجڻ  جي  باوجود ڪري  سگهن  ٿا.  ڪڏهن  ڪڏهن  جپان  ۾  اهڙا  فنڪشن  ٿيندا  آهن،  جن  ۾  نوجوان  ڇوڪرا  ۽  ڇوڪريون  شهر  جي  هر  ڳٽ  تي  چار  چار  وڏا  نغارا  ۽  دهل  رکي  ويهي  ڪٽيندا  آهن،  جن  جو  آواز  پري  پري  تائين  پيو  ٻڌبو  آهي،  پر  توهان  ڏسندائو  ته  ڀر  ۾  ڪنهن  بينچ  تي  يا  پارڪ  جي  ڪنڊ  ۾  ڪو  پوڙهو  جپاني  ويٺو  اخبار  پڙهندو  يا  ڪا  نوجوان  ڇوڪري  پنهنجي  محبوب  جي  شڪل  تصور  ۾  آڻي  ويٺي  مرڪندي،  ويٺي  مرڪندي اهي  ڳالهيون  ڌيان  ۾  رکندي  مصر  جي  منهنجي  هڪ  ڪليگ  ڪئپٽن  حنفيءَ  هڪ  ڏينهن  مون  کي  چيو ”اسان  مان  اڪثر  مسلمانن  جو  نماز  پڙهندي  به  (جنهن  ۾  اتاهين  قسم  جي جي  ضرورت  آهي  جو  پنهنجي  پالڻهار  جي  اڳيان  بيٺا  آهيون)  ڌيان  معمولي  آواز  يا  ڪنهن  جي  لنگهڻ  تي  هيڏانهن  هوڏانهن  هليو  وڃي  ۽  هي  جپاني  هيڏي  ڌماچوڪڙي  ۾  به  پنهنجي  ذهن  کي  ڪنٽرول  ۾  رکيو  ويٺا  آهن جپانين  جي  ان  عجيب  عادت  جو  جائزو  وٺندي  هڪ  جهازي  دوست  خوب  چيو "
36,http://www.thekawish.com/Articles1/Altaf%20Shaikh/2005/2005/22%20Oct%2005.htm,جپاني  عورتن  کي  ڇا  نٿو  ڪرڻو  پوي؟ ڇنڇر 22 آڪٽوبر 2005ع جپان  جي  ماڻهن،  عمارتن،  رسم  ۽  رواجن  بابت  ڪيترائي  ڪتاب  لکيا  ويا  آهن.  خاص  ڪري  جپان  جي ،  گيشائن،  مئخانن  ۽ تي  جن  جا  ليکڪ  نه  فقط  جپاني  آهن،  پر  ڌاريا  پڻ.  جيڪي  گهمڻ  لاءِ  جپان  اچن  ٿا  يا  نوڪري  ۽  تعليم  لاءِ. گذريل  هفتي  ليزا  نالي  هڪ  آمريڪن  ليکڪا  جو  ڪتاب پڙهڻ  جو  موقعو  مليو،  جيڪو  انهن  عورتن  بابت  آهي  جيڪي  جپان  جي  مختلف  ڪلبن،  مئخانن،  ٽي  هائوسز  ۽  نيوڊ  ناچ  گهرن  ۾  مختلف  ماڻهن  (گراهڪن)  کي ڪن  ٿيون.  ليکڪا  ليزا  انهن  عورتن  کي  ”رات  جا  پوپٽ“  سڏيو  آهي.  ليزا  جيڪا  ڪجهه  ڏينهن  لاءِ  جپان  جي  سير  لاءِ  آئي،  سا  جپان  ۾  ڪجهه  سال  رهي  پئي.  جپان  ۾  رهائش  دوران  هن  کي  جڏهن  به  فالتو  پئسن  جي  ضرورت  محسوس  ٿي  ته  هن  ٽوڪيو  جي  مئخانن،  ناچ  گهرن  ۽  ڪلبن  ۾  هوسٽس  جي  نوڪري  حاصل  ڪري،  اتي  آيل  مرد  مهمانن  کي  ڊرنڪ  پيش  ڪرڻ  جو  ڪم  ڪيو.  ليزا  جپاني  به  سٺي  ڳالهائي  ٿي.  شايد  ان  ڪري  به  هن  مٿئين  ڪتاب  ۾  جپان  جي  رات  جي  زندگيءَ  تي  پنهنجي  فرسٽ  هئنڊ  معلومات  لکي  آهي.  ڪتاب  جي  شروع  ۾  هن  پنهنجي  زندگيءَ  جو  احوال  ۽  اهي  سبب  ٻڌايا  آهن،  جن  هن  کي  اهو  ڪتاب  لکڻ  لاءِ  مجبور  ڪيو.  هن  سبجيڪٽ  ۾  ڀڙ  هوندي  به،  هن  فقط  پنهنجي  معلومات  ڏيڻ  بدران  ٻين  به  ڪيترين  ئي  خدمتگار  ڇوڪرين  جو  احوال  انٽرويو  جي  روپ  ۾  ڏنو  آهي،  ته  هنن  سان  جپان  جي  اونداهين  راتين  ۾  رنگين  روشنين  وارن  مئخانن،  راڳ  گهرن  ۽  ڳاڙهين  بازارن  ۾  ڇا  ٿو  وهي  واپري.  ڪيئن  جپان  جون  مجبور  ڇوڪريون  ۽  انهن  کان  وڌيڪ  ڏکڻ  اوڀر  ايشيا  جي  غريب  ملڪن  جون  ڇوڪريون  جپاني  ظالم  غنڊن  ۽  مافيا  ٽائيپ  گئنگن  جي  ور  چڙهي،  هن  ڌنڌي  ۾  اچن  ٿيون.  خاص  ڪري  اهي  ڇوڪريون  جيڪي  غير  قانوني  اميگريشن  هيٺ  جپان  ۾  نوڪريءَ  لاءِ  اچن  ٿيون. جپان  جي  روايتي  چانهه  گهرن  کان  نيوڊ  ناچ  گهرن  ۾  ڪم  ڪندڙ  ۽  ٽوڪيو  جي  تمام  مهانگن  مئخانن  ۽  پبن  کان  ٽرڪش  باٿ(جن  کي  ترڪي  جي  حڪومت  جي  احتجاج  بعد  هاڻ سڏجي  ٿو)  ۽  سيڪوهارا ڪلبن  ۾  ڪم  ڪندڙ  ڇوڪرين  کان  ورتل  انٽرويوئن  مان  جپان  جي  اندروني  زندگيءَ  جا  ڪيترائي  ڳجها  پهلو  ظاهر  ٿين  ٿا.  بقول  هڪ  جپاني  هوسٽس  جي  ”جپاني  مردن  جي  روبوٽ  واري  مشيني  زندگي  آهي.  هنن  وٽ  يورپي  يا  ايشيا  جي  ٻين  ملڪن  جي  مردن  وانگر  نه  ڪا  هابي  آهي  ۽  نه  ڪا  وندر.  نه  ڪو  شوق  آهي  ۽  نه  ڪنهن  ڳالهه  لاءِ  دلچسپي.  پوءِ  پئسو  خرچڻ  لاءِ  هنن  جو  سڄو  زور  ۽  ڌيان  ان  قسم  جي  رات  وارين  ڪلبن  ۽  ڳاڙهين  بازارن  طرف  آهي.“ هڪ  ڇوڪريءَ  بيحد  آرام  سان  ٻڌايو  ته  هوءَ  اهڙو  ڪم  هر  وقت  نه،  پر  ڪڏهن  ڪڏهن  ئي  ڪندي  آهي.  ”منهنجي  مڱيندي  کي  ان  بابت  ڪا  به  کڙڪ  نه  آهي،  ته  ڪو  آئون  نائيٽ  ڊيوٽي  بهاني  جسم  وڪڻڻ  ٿي  وڃان...  آئون  دراصل  پنهنجي  شاديءَ  لاءِ  پئسا  بچائي  رهي  آهيان،  جيئن  پنهنجي  شادي  ڌام  ڌوم  سان  ڪري  سگهان.“  دراصل  جپان  جي  ننڍي  ٽهيءَ  ۾  ان  قسم  جا  مسئلا  به  ڪر  کڻي  رهيا  آهن.  جپاني  فلم  توڙي  ناولن  ۾  ان  قسم  جا  ڪيترائي  مثال  ملندا  ته  آفيس  يا  اسٽور  ۾  ڪم  ڪندڙ  جپاني  ڇوڪري  پنهنجي  مڙس  کي  پنهنجو  ڪرڻ  خاطر  کيس  سندس  جنم  ڏينهن  تي  سٺو  تحفو  ڏيڻ  لاءِ  ڌارئي  مرد  سان  لاڳاپا  رکي  ٿي  يا  ڪيترا  مرد  پنهنجين  نوڪرين  ۾  ۽  ان  بعد  رلڻ  پنڻ  ۾  ايڏو  محو  آهن،  جو  هنن  جي  گهرو  زندگيءَ  ۾  ڏار  پئجي  ويا  آهن.  جپاني  عورت  وفادار،  پورهيت  ۽  خدمتگار  آهي،  پر  اڄ  جي  مغربي  ٽي  وي  چينلن  ۽  ناولن  منجهس  فئنٽسي  ۽  جنسي  ائڊوينچر  لاءِ  اتساهه  پيدا  ڪيو  آهي.  مرد  صبح  سان  اوندهه  ۾  ئي  گهر  ڇڏي  ٿو  نڪري  ته  رات  جو  دير  دير  سان  نشي  ۾  ڌت  ٿي،  اچي  ٿو  ”ڊهي.“  ان  ڪري  ئي  ڪجهه  عورتون  ڪجهه  شوق  خاطر،  ته  ڪي  فطري  ضرورت  سبب  هيڏانهن  هوڏانهن  واجهائين  ٿيون. اسان  جي  جهازي  آفيس  ۾  ڪم  ڪندڙ  هڪ  جپاني  همراهه  ان  حوالي  سان  واهه  جو  لطيفو  ٻڌايو.  هڪ  جپاني  همراهه  سڄو  ڏينهن  گهر  کان  ٻاهر  رهيو  ٿي.  زال  جي  ايلازن  منٿن  سان  به  هن  گهر  کي  وقت  نٿي  ڏنو.  هڪ  ڏينهن  ٻاهر  نڪرندي،  هن  پاڙي  واري  همراهه  کان  پڇيو ”فلاڻي  سئنيما  ۾  ڪهڙي  فلم  لڳل  آهي؟“  ”خبر  نه  آهي“  پاڙيسريءَ  وراڻيو. ”فلاڻي  پئي  هلي،  ڪڏهن  ڪڏهن  ٻاهر  به  نڪري  خبر  چار  لهندو  ڪر.“ وري  ٻئي  ڏينهن  ساڳئي  همراهه  کان  پڇيائين.  ”فلاڻي  ڪلب  ۾  ڪم  ڪندڙ  فلاڻي  ڊانسر  ڏٺي  اٿئي؟“ ”نه.“  پاڙيسريءَ  وراڻيو. ”اڙي  نڀاڳا  ڪڏهن  ڪڏهن  ٻاهر  به  نڪري  خبر  چار  لهندو  ڪر،  ته  ڇا  پيو  وهي  واپري.“ پاڙيسريءَ  کي  اهو  ٻڌي  باهه  وٺي  وئي.  يڪدم  کانئس  پڇيائين ”ڀلا  تو  ڪڏهن  تاڪا  هيرو  نالي  باڪسر  ڏٺو  آهي؟“ ”نه.“ ”اڙي  نڀاڳا تڏهن  ته  چوانءِ  ٿو،  ڪڏهن  ڪڏهن  گهر  ۾  به  رهندو  ڪر.“ ڪتاب  جي  ليکڪا  ليزا  جيڪا  جپان  جهڙي  مهانگي  ملڪ  ۾  ڪيترائي  سال  رهي،  جتي  هر  شيءِ  جي  قيمت  آسمان  سان  ڳالهيون  ٿي  ڪري،  پنهنجي  خرچ  جو  پورائو  ڪرڻ  لاءِ  مختلف  مئخانن  ۽  ڪلبن  ۾  ساقيءَ  جا  فرائض  سر  انجام  ڏيندي  رهي.  پنهنجي  ڪتاب ۾  هوءَ  پنهنجي  هڪ  جيڏين  کي  جيڪي  هن (پيارڻ  جي)  ڌنڌي  ۾  اڃا  آهن،  پنهنجا  ڪيترا  ئي ڏئي  ٿي.  هن  جي  سوچ  مطابق  سٺي  ۽  ڪامياب  هوسٽس  (خدمتگار  ساقي)  اها  آهي  جيڪا  آيل  مرد  گراهڪن  کي  سندن  دلپسند  خواب  ۽  خواهشون  ڏيکاريندي  رهي.  ٻين  لفظن  ۾  هنن  کي  خوش  رکڻ  لاءِ  اهڙا  ڏٽا  ڏيندي  رهي،  جو  هو  سمجهن  ته  ساڪي  (جپاني  شراب)  يا  اوچا  (جپاني  چانهه)  پيش  ڪرڻ  واري  خوبصورت  ساقي  سندن  مٿان  اڪن  ڇڪن  آهي  ۽  پوءِ  آيل  مهمان  کي  وڏو  خرچ  ڪرائڻ  بعد  کيس  اٽڪل  سان  اهڙيءَ  طرح  پاسيرو  ڪري  ڇڏي،  جو  کيس  بي  عزتي  به  محسوس  نه  ٿئي. ٽئڪسي  ڊرائيور  ۽  مئخانن  ۾  ڪم  ڪندڙ  عورت  جو  هر  قسم  جي  ماڻهن  سان  واسطو  پوي  ٿو.  ڪتاب  جي  ليکڪا  ليزا  جي  به  ”ميزو  شوبائي“  واري  ڌنڌي سبب  جپان  جي  مختلف  ماڻهن  سان  لهه  وچڙ  ٿي.  ملڪ  جي  وڏن  ادارن  جي سياستدانن  ۽  طاقتور  دهشتگرد  تنظيمن  جي  غنڊن  کان  وٺي  ظاهري  طرح  نيڪيءَ  جا  ڪم  ڪندڙن،  ٻڌ  ڌرم  جي  بکشوئن،  مغربي  ٽوئرسٽن،  ٽين  دنيا  جي  پناهگيرن  ۽  ڊپريشن  ۾  مبتلا  ڇڙهن  کان  وٺي  رات  جي  پردي  پويان  جنسي  ۽  ناچ  گاني  جي  روپ  ۾  ٿيندڙ  وارداتن  جو  دل  کولي  احوال  لکيو  آهي.  هن  هڪ  سڄو  چئپٽر  ”يوڪوزا“  تي  به  لکيو  آهي.  يوڪوزا  جپاني  اسٽائيل  جي  مافيا  آهي،  جنهن  ۾  جپان  جي  پوليس  به  هٿ  وجهندي  لنوائي  ٿي.  سرسري  طور  هيءُ  ڪتاب  جپان  جي  سوسائٽيءَ  جي  عجيب  تصوير  چٽي  ٿو.  گهر  گهاٽ  هوندي  به  جپاني  مردن  جي  اڪيلي  ۽  پنهنجي  ذات  تائين  محدود  زندگي،  اڪيليون  زالون  جن  لاءِ  مستقبل،  حال  ۽  ماضي  فقط  ۽  فقط  پورهيو  ڪرڻ  ۽  مرد  جي  خدمت  چاڪري  ڪرڻ  آهي.  جپان  جهڙي  مهانگي  ترين  ملڪ  ۾  ڪڏهن  ڪڏهن  ”آڻڻ  ۽  چاڙهڻ“  جهڙي  سادگيءَ  واري  زندگي  گذارڻ  لاءِ  به  هنن  کي  رات  جي  اوٽ  ۾  ڌارين  مردن  وٽ  ساقي  ٿي  ساڪي  پيارڻ،  جسم  جي  نمائش  ڪرڻ،  ويندي  جسم  وڪڻڻ  جي  نوبت  پيش  اچي  ٿي. ليزا  جو  هي  ڪتاب پڙهي  عورت  جي  آزاديءَ  لاءِ  جنگ  وڙهندڙ  تنظيمن  کي  خوشي  ٿيڻ  بدران  پڪ  چڙ  ايندي-ڪتاب  جي  ليکڪا  تي  نه  پر  جپاني  مردن  تي،  جيڪي  جپاني  عورتن  بابت  عجيب  ڳالهيون  ڪن  ٿا.  پنهنجين  زالن  توڙي  گيشائن  کي  هو  پنهنجي  ذاتي  ملڪيت  سمجهن  ٿا.  ڪتاب  جي  ليکڪا  پنهنجي  پوزيشن  صاف  رکڻ  لاءِ  اهو  پڻ  لکي  ٿي  ته  اهي سندس  نه  آهن،  پر  انهن  جپاني  مردن  جا  آهن،  جن  سان  هن  جو  واسطو  رهيو.  کڻي  ته  سڀ  جپاني  مرد  اهڙا  نه  به  هجن.  بلڪه  گهڻائي  سٺن  جي  ئي  هوندي. ڪيترا  ڌاريا  اهو  سمجهن  ٿا  ته  گيشا  ۽  ٻيون  عورتون  جيڪي  مردن  جي  خدمت  ڪن  ٿيون  ۽  دل  وندرائين  ٿيون،  تن  جي  جهلڪ  هڪ  آمريڪن  ليکڪ  آرٿر  گورڊن  جي  ڪتاب ۾  به  ملي  ٿي. 
37,http://www.thekawish.com/Articles1/Altaf%20Shaikh/2005/2005/08%20Nov%2005.htm,مئڊم  خوشنما  بهار اڱارو 08 نومبر 2005ع ٽوڪيو  جي  مشهور  گيشا  ميڊم  ڪهارو  (خوشنما  بهار)  ويجهڙائي  ۾  گذاري  وئيآهي،  جنهن  جو  ڪجهه  ذڪر  پاڻ  اڳ  ۾  به  ڪري  چڪا  آهيون،  سا  پنهنجي  دور  جي  سڀ  کان  نرالي  ۽  مشهور  گيشا  هئي. ٽوڪيو  جي  هيءَ  انگريزي  ڳالهائيندڙ  گيشا،  ڪهارو  پنهنجي  وقت  جي  مڙني  گيشائن  کان  وڌيڪ  شان  شوڪت  واري  ٿي  رهي  ۽  مرڻ  گهڙيءَ  تائين  هوءَ  جپاني  توڙي  بين  الاقوامي  اخبارن  ۾  ڇپبي  رهي.  پاڻ  مشهور  ليکڪا  به  هئي  ۽  سندس  ڇهن  ڪتابن  مان ۽  ٻيو  ڪتاب جپان  ۾  سڀ  کان  گهڻو  وڪامندڙ  ڪتاب  شمار  ٿيندا  هئا.  مٿين  ٻن  ڪتابن  مان  پهريون  ڪتاب  جيڪو  اصل  ته  جپانيءَ  ۾ جي  نالي  سان  ڇپيو  هو،  اهو  انگريزيءَ  کان  علاوه  فرينچ،  اسپيني،  جرمن،  چيني،  اطالوي،  سئيڊش  ۽  ڪورين  زبانن  ۾  به  ڇپجي  چڪو  آهي.  هونءَ  ڪنهن  گيشا  لاءِ  ڪتاب  لکڻ  ڪا  نرالي  ڳالهه  ناهي.  هنن  وٽ  لکڻ  لاءِ  هزارين  ڳالهيون  ۽  راز  رهن  ٿا.  گيشائون  روايتي  بازاري  عورتون  ناهن،  جو  قربت  بعد  صحبت  ڪندڙن  کي  روانو  ڪري  ڇڏين.  هو  پنهنجن  عزت  ماب  ۽  امير  (پر  پريشان)  گراهڪن  کي  سڪون  رسائڻ  لاءِ  هنن  سان  نه  فقط  مٺيون  مٺيون  ڳالهيون  ڪن  ٿيون،  پر  هنن  جا  گهرو  جهيڙا  توڙي  معاشي  مونجهارا  ۽  سياسي  شڪستن  جا  راز  ٻڌن  ٿيون.  جپان  جي  ڪيترين  ئي  گيشائن  جا  ڪتاب  يا  ڊائريون  پڙهڻ  لاءِ  دلچسپ  مواد  ثابت  ٿيون  آهن.  ڪيترائي  اهڙا  ڪتاب  به  آهن،  جيڪي  يورپي  يا  آمريڪي  ليکڪن  گيشائن  بابت  لکيا  آهن.  انهن  ۾  به  وڏي ڪنهن  نه  ڪنهن  گيشا  جي  آهي. ويجهڙائيءَ  ۾  هڪ  آمريڪن  جو  گيشا  بابت  لکيل  ڪتاب  ڇپيو،  جنهن  تي  فلم  به  ٺهي،  تنهن  مان  هن  ڪروڙين  رپيا  ڪمايا.  ان  ليکڪ  تي  جپان  جي  هڪ  گيشا  آمريڪا  جي  ڪورٽ  ۾  ڪيس  ڪيو  آهي،  ته  ان  ڪتاب  ۾  ڇپيل  ڳالهيون  هن  پنهنجي  آمريڪن  ليکڪ  سنگتي  کي  فقط  دوستي  ياريءَ  ۾  ٻڌايون  هيون  ۽  نه  ڇپائي  عوام  ۾  عام  ڪرڻ  لاءِ. بهرحال  ميڊم  ڪهارو  نه  فقط  سٺي  ليکڪا،  سٺي  ڳائڻي،  سٺي  سرندي  وڄائيندڙ  ۽  مرحوم  علي  نواز  وفائيءَ  وانگر  سٺي هئي،  پر  پڙهندڙن  کي  تعجب  لڳندو  ته  هوءَ  هوائي  جهاز  جي  پائليٽ  به  هئي.  گيشا  جي  ٽريننگ  وٺڻ  دوران  هن  گيشا  ٿيڻ  لاءِ  ضروري  آرٽ  ۽  فن  سکڻ  سان  گڏ  انگريزي  ۽  هوائي  جهاز  هلائڻ  جي  سکيا  به  ورتي.  بلڪه  جپاني  رڪارڊ  موجب  مئڊم  ڪهارو  جپان  جي  پهرين  عورت  آهي،  جنهن  هوائي  جهاز  اڏائڻ  جا  ڪلاس  مڪمل  ڪرڻ  بعد  امتحان  پاس  ڪري  بين  الاقوامي حاصل  ڪيو. ڪهارو  لاءِ  چيو  وڃي  ٿو  ته  هوءَ  صحيح  قسم  جي  گيشا  هئي،  جنهن  گيشائن  جي  اصولن  تي  پورو  پورو  عمل  ڪيو  ٿي.  ٻي  وڏي  لڙائيءَ  دوران  جڏهن  ڪهارو  تي  حڪومت  طرفان  زور  ڀريو  ويو  ته  هوءَ  جپان  پاران  جاسوسيءَ  جي  ڪمن  ۾  حصو  وٺي،  ته  هن  صاف  صاف  انڪار  ڪري  ڇڏيو  ته  هڪ  گيشا  جي  صورت  ۾  هوءَ  نه  ڪنهن  گراهڪ  جو  راز  فاش  ڪندي  ۽  نه  ڪنهن  جو  راز  ڪڍڻ  لاءِ  هوءَ  ڪنهن  سان  قربائتي  ٿيندي.  ڀلي  کڻي  اهو  گراهڪ  فارينر  يا  دشمنن  جي  ملڪ  جو  هجي.  جپان  حڪومت  ڪهارو  کي  شايد  ٻي  وڏي  لڙائيءَ  جي  ”ماتا  هري“  ٺاهڻ  ٿي  چاهيو. اڳتي  هلي  ڪهارو  ڏٺو  ته  هيءَ  انگهي  پيل  لڙائي  ۽  تيزيءَ  سان  جپان  ۾  ايندڙ ۾  ڪيتريون  گيشائون  پنهنجا  قدر  وڃائي  ويٺيون  آهن.  ان  سان  گڏ  انهن  وٽ  ايندڙ  گراهڪ  هاڻ  دل  جو  سڪون  حاصل  ڪرڻ  لاءِ  هنن  جي  فن  (ڳائڻ،  وڄائڻ  ۽  ڳالهائڻ)  مان  لطف  اندوز  ٿيڻ  بدران  سندن  جسمن  ۾  دلچسپي  رکن  ٿا.  اهو  سوچي  هن  گيشا  جي  زندگيءَ  تان  دستبردار  ٿيڻ  جو  فيصلو  ڪيو  ۽  هڪ  جپاني  ڊپلوميٽ  سان  شادي  ڪري  انڊيا  رواني  ٿي  وئي.  تڏهن  پاڪستان  نه  ٺهيو  هو.  هوءَ  دهلي،  بمبئي،  ڪراچي  ۽  لاهور  جا  چڪر  هڻي،  ڪلڪتي  اچي  رهڻ  لڳي.  بنگال  جو  مشهور  سياسي  ليڊر  چندر  بوس  انگريزن  جي  خلاف  هو  ۽  هو  هماليه  جبلن  جي  لڪل  هنڌن  تان  برطانيا  خلاف  تحريڪ  هلائي  رهيو  هو.  ڪهارو  جيئن  ته  هڪ  گيشا  نه  رهي  هئي  ۽  ويتر  هڪ  سفارتڪار  جي  زال  ٿي  پئي  هئي،  ان  ڪري  هن  کي  جپاني  حڪومت  جي  چوڻ  تي  انگريزن  خلاف  ڪم  ڪرڻو  پيو.  هن  کي  اهو  ڪم  سونپيو  ويو  ته  چندر  بوس  کي  جپان  حڪومت  جا  ڳجها  نياپا  پهچائي  ۽  کانئس  مليل  خبرون  پنهنجي  مڙس  ذريعي  جپان  جي  فوجي  حڪومت  کي  ٻڌائي. ڪجهه  عرصي  بعد  هنن  جي  ڪلڪتي  (انڊيا)  کان  رنگون  (برما)  بدلي  ٿي،  جتي  سندس  مڙس  سان  گهرو  مسئلن  تي  اختلاف  ٿيڻ  تي  کانئس  طلاق  وٺڻي  پيئي  ۽  پنهنجي  اڪيلي  پٽ  سان  گڏ  جپان  موٽڻو  پيو.  هن  وري  گيشا  ٿي  ڪم  ڪرڻ  چاهيو  ٿي،  پر  لڳاتار  هلندڙ  ٻي  مهاڀاري  جنگ  جي  بمباريءَ  ۾  ٽوڪيو  ۽  ان  جا  سڀ  چانهه  گهر  توڙي  ڳاڙهيون  بازارون  تباهه  ٿي  چڪيون  هيون.  گيشا  ٿي  ڳائڻ  وڄائڻ  جهڙا  ڪم  ڪرڻ  تي  به  بندش  پئجي  وئي  هئي.  هن  ٽوڪيو  جهڙن  وڏي  شهرن  کان  پري  رهي،  جتي  بمباريءَ  جون  حالتون  هيون،  ڳوٺ  ۾  زندگي  گذارڻ  جو  فيصلو  ڪيو  ۽  پوءِ  ٽوڪيو  تڏهن  موٽي،  جڏهن  1945ع  ۾  ناگاساڪي  ۽  هيروشيما  تي  ائٽم  بم  ڪرڻ  کان  پوءِ  جپانين  آڻ  مڃي،  جنهن  جو  اعلان  شهنشاهه  هيرو  هٽو  تقرير  ذريعي  ڪيو. جنگ  هارائڻ  بعد  جپان  جون  ويران  حالتون  به  ڪهارو  پنهنجين  اکين  سان  ڏٺيون.  ڪيترا  جپاني  امير،  فوجي،  ڪارخانيدار  ۽  بيورو  ڪريٽ  جيڪي  سندس  گراهڪ  رهي  چڪا  هئا،  آمريڪن  اڳيان  جنگي  ڏوهاري طور  پيش  ٿيڻ  لڳا.  ڪهارو  کي  اهڙو  پروفيشن  ۽  پنهنجي  ملڪ  ۾  رهڻ  پسند  نه  آيو.  هوءَ  پنهنجي  ٻئي  مڙس  سان  گڏ  جيڪو  کانئس  ڏهه  سال  کن  ننڍو  هو  ۽  ڌنڌي  جي  لحاظ  کان  فوٽو  گرافر  هو،  نيويارڪ  آمريڪا  هلي  وئي. آمريڪا  پهچي  هن  پنهنجو  تعارف  جپاني  آرٽ  ۽  ڪلچر  جي  ايڪسپرٽ  طور  ڪرايو.  ڳري  ڪمونو  ۾  ملبوس  هجڻ  ڪري  ڪمونو  هن  جي  سڃاڻپ  بڻجي  پيو.  هوءَ  پنهنجي  ۽  فئمليءَ  جي  گذر  سفر  لاءِ  اخبارن  ۾  مضمون  لکڻ  کان  علاوه  ماڊلنگ  ڪرڻ  لڳي  ۽  اسڪول  کولي  آمريڪن  ڇوڪرين  کي  جپاني  راڳ،  ميوزڪ  ۽  ڊانس  سيکارڻ  لڳي. زندگيءَ  جا  آخري  سال  ميڊم  ڪهارو  آمريڪا  جي  پرنسٽن  ۽  ڪولمبيا  جهڙين  يونيورسٽين  ۽  تعليمي  ادارن  ۾  لڪچر  ڏيندي  رهي،  جتي  سندس  ڪتابن  کي  عزت  جي  نگاهه  سان  ڏٺو  ويو  ٿي.  بقول  هفتيوار  رسالي  ”دي  ايڪانامسٽ“  جي،  سندس  ليڪچر  دوران  ليڪچر  هال  ماڻهن  سان  هميشه  ٽٻ  رهيا  ٿي  ۽  هوءَ  پنهنجن  ٻڌندڙن  کي  پنهنجو  ليڪچر  ٻڌائڻ  ۾  اهڙو  ئي  ڪامياب  رهندي  هئي  ۽  سڄي  حال  ۾  ائين  حاوي  رهندي  هئي،  جهڙو  هڪ  گيشا  جي  صورت  ۾  گراهڪ  اڳيان. ٽوڪيو  جي  گيشا  جيڪا  1913ع  ۾  ڄائي،  سا  نوي  سالن  جي  ڄمار  ۾  گذريل  سال  2004ع  ۾  پنجين  جنوريءَ  تي  آمريڪا  ۾  گذاري  وئي. 
38,http://www.thekawish.com/Articles1/Altaf%20Shaikh/2005/2005/10%20Dec%2005.htm,انڊيا  وڃڻ  لاءِ  پنهنجو  بارڊر  ٽپڻ ڇنڇر 10 ڊسمبر 2005ع منهنجي  انڊيا  هلي  شادي  اٽينڊ  ڪرڻ  جو  ٻڌي،  جتي  منهنجا  اوڏ  دوست  خوش  ٿيا،  اتي  مان  پاڻ  انهن  کان  وڌيڪ  خوش  هوس.  انڊيا  جهڙي  ملڪ  ۾  اڪيلي  سر  وڃڻ  کان  مون  به  ڪترايو  ٿي،  تنهنڪري  گروپ  ۾  وڃڻ  جو  هي  سٺو  موقعو  هو.  ٻيو  ته  گروپ  به  ڪو  ڌارين  جو  نه،  پر  پنهنجن  جو  ئي  هو،  جنهن  جو  هڪ  هڪ  ڀاتي  مون  اڳيان  ننڍو  ٿي  وڏو  ٿيو  هو.  انهن  جون  شاديون  ٿيون  ۽  انهن  جا  ٻار  وڏا  ٿيا،  پڙهيا  ۽  هاڻ  اهي  به  پيا  شاديون  ڪن.  ٻي  ڳالهه  ته  هنن  جي  هندو  مذهب  سان  واسطي  سبب،  مون  کي  ڪيترن  ئي  هنڌن  جي  ريتن  رسمن،  عقيدن  ۽  عبادتگاهن  جي  ويجهڙائيءَ  کان  خبر  پوڻي  هئي. انڊيا  جي  ڌرتيءَ  تي  پير  رکڻ  جي  اميد  البت  ان  وقت  گهٽجي  وئي،  جڏهن  پاڪستان  جو  بارڊر  ٽپڻ  مهل  اسان  جو  پنهنجي  ملڪ  جي  اميگريشن  ۽  ڪسٽم  وارن  سان  واسطو  پيو.  ايئرپورٽ  تي  ڪلاڪ  اندر  ٻه  ٽي  اڏامون  اچن  ٿيون  ۽  هر  اڏام  مان  ٻه  ٽي  سئو  ماڻهو  لهن  ٿا.  پر  روزانو  ايترن  ماڻهن  کي  اتي  بيٺل  اميگريشن  ۽  ڪسٽم  وارا  آرام  سان  منهن  ڏيو  وڃن.  هيڏانهن  لاهور  ڏي  سڄي  ڏينهن  ۾  هڪ  بس  ٿي  لنگهي،  جنهن  ۾  وڌ  ۾  وڌ  پنجاهه  ماڻهو  ڪي  مس  ٿا  ٿين،  پر  اسان  کي  ڇا  ڪسٽم  ۽  اميگريشن  وارن  تنگ  ڪيو.  سڄو  ڏينهن  ۽  رات  ٽرين  ۾  سفر  ڪري،  ڪراچيءَ  کان  لاهور  رات  جو  هڪ  بجي  پهتا  هئاسين.  پورن  ٽن  ڪلاڪن  بعد  (يعني  صبح  جو  چئين  بجي)  پاڪستان  ٽوئرزم  ڊپارٽمينٽ  جي  آفيس  ۾  بس  لاءِ  آيا  هئاسين،  جتان  پوري  ڇهين  بجي  رواني  ٿئي  ٿي.  پورا  ٻه  ڪلاڪ  اتي  جو  منجهيل  عملو  خبر  ناهي  پوليس  کاتي  طرفان  هو  يا  ٽوئرزم  ڊپارٽمينٽ  طرفان،  ڪڏهن  بئگون  توريندو  رهيو،  ته  ڪڏهن  بئگون  کولرائيندو  رهيو. ”بئگن  ۾  يا  هٿن  ۾  جيڪي  ڪئميرائون  اٿَوَ،  انهن  مان  بيٽري  سيل  ڪڍي  جمع  ڪرايو.  سامان  جي  هر  بئگ  تي لڳائي  ائڊريس  لکو.....سامان  هن  ڪنڊ  ۾  ڪري  رکو،  هاڻ  هن  ڪنڊ  ۾  رکو...سامان  مان  ڪو  به  ننگ  هٿ  ۾  نه  کڻو“ کين  ئي  سمجهه  ۾  نه  پئي  آيو  ته  هو  ڇا  ٿا  چاهين.  بهرحال  اهو  ته  صاف  ظاهر  هو،  ته  هنن  کي  ڪجهه  خرچي  کپي،  جيڪا  اسان  نٿي  ڏيڻ  چاهي.  آخر  اسان  مان  ڪن  همراهن  هنن  کي  چيو  ته  هي  سڀ  ڄڃ  جا  ماڻهو  آهن  ۽  توهان  جي  پنجاب  جي  انڪم  ٽئڪس  ڪمشنر  جا  ڀائر  ڀيڻون  ۽  انهن  جا  ٻار  آهن.  ان  بعد  خبر  ناهي  ان  دڙڪي  ڪري  يا  شايد  ان  ڪري  به  ته  6  ٿي  ويا  هئا  ۽  بس  کي  هر  صورت  ۾  لاهور  ڇڏڻو  هو،  سو  اسان  جو  سامان  جلدي  جلدي  بس  ۾  رکايو  ويو.  باقي  هنن  ٻه  ڪلاڪ  اسان  کي  جيڪو  اجايو  ڊوڙايو  ۽  اڳيان  واگها  بارڊر  وٽ  جيڪو  اسان  جو  تيل  ڪڍيو،  ان  اسان  کي  پويان  پير  ڪرڻ  تي  مجبور  ڪري  ڇڏيو.  بهرحال  لاهور  ڇڏي  اڌ  ڪلاڪ  بعد  واگها  پهتاسين.  جتي  وري  اسان  جي  بيٺل  پوليس  ۽  ڪسٽم  وارن  تنگ  ڪرڻ  شروع  ڪيو.  هنن  کي  چيوسين  ته  بئگن  جي  چيڪنگ  ته  ويهه  منٽ  کن  اڳ  لاهور  ۾  ٿي  وئي،  توهان  وري  ڇو  ٿا  کوليو؟  ”اها  چيڪنگ  سيڪيورٽي  خاطر  پوليس  ڪئي  هئي“  هنن  وراڻيو.  ”۽  هاڻ  اسان  ڪسٽم  جي  خيال  کان  چيڪ  ڪنداسين.“  انهي  دوران  هنن  جو  ننڍو  عملو  (سپاهي)  اسان  کي  في  پاسپورٽ  هزار  روپيه  سندن  آفيسرن  کي  خرچي  طور  ڏيڻ  جي  سهڻي  صلاح  ڏيندو  رهيو.  جنهن  تان  هنن  هڪ  روپيو  به  لهڻ  نٿي  چاهيو. ”توهان  کي  معلوم  هجڻ  کپي  ته  هڪ  هزار  روپين  کان  مٿي  نٿا  کڻي  سگهو“ ڪسٽم  جي  هيٺين  عملي  بئگن  اڳيان  بيٺل  عورتن  کي  چيو.  کين  اهو  معلوم  ٿي  چڪو  هو  ته  هي  هندو  ڌرم  جا  پاڪستاني(شايد  دڪاندار)  انڊيا  پيا  وڃن.  پر  هنن  کي  اها  خبر  نه  هئي  ته  هن  ۾  پروفيسر  بسنت  جهڙا  9 1  هين  گريڊ  جا  آفيسر،  ادا  گلاب  راءِ  جهڙا  رٽائرڊ  ڊاڪٽر  ۽  سندس  ڀائٽي  رانا  اوڏ  جهڙا  ايريگيشن  جا  انجنيئر  ۽  ٻيا  ڪيترا  مرد،  عورتون  ۽  ويندي  ڇوڪريون  ليڪچرر،  ٽيچر،  ڊاڪٽر  ۽  سرڪاري  آفيسر  به  شامل  آهن.  بهرحال  ان  پئسي  جي  ڳالهه  تي  مردن  کان  وڌيڪ  اڳيان  بيٺل  عورتن  ڪسٽم  جي  سپاهين  کي  چيو  ته  ”ڇو؟  ڀائيٽي  جي  شاديءَ  تي  مهيني  لاءِ  پيا  وڃون  ۽  پاڻ  سان  فقط  هزار  روپيه  کڻي  هلون؟  ڪٿي  آهي  اهڙو  سخت  قانون.  اسان  کي  ڏيکار؟“.اهو  ٻڌي  سپاهين  ۽  سامهون  ڪنڊ  ۾  چپڙي  ڪري  ڪرسين  تي  ويٺل  آفيسرن  کي  في  الحال  ماٺ  لڳي  وئي.  پر  وري  رينگٽ  جاري  رکيائون.  هو  ڪو  پڪو  پهه  ڪري  آيا  هوندا،  ته  ڪنهن  طريقي  سان  ويندڙ  مسافرن  مان  خرچ  پاڻي  ڪڍڻو  آهي  ۽ پڪ  پنهنجين  جوين  سان  به  واعدو  ڪري  آيا  هوندا ته  اڄ  شاپنگ  تي  هلجو،  انڊيا  ويندڙ  مسافرن  کي  ڦري  اينداسين.  پاسي  کان  بيٺل  پيٽارو  جي  پڙهيل  دودي  اوڏ  مون  کي  چيو ”ڀائي  جان موٽ  ته  موٽون،  ههڙي  ڪا  ٻي  ذلالت “  ۽  سچ  ته  اهو  هو  ته  آئون  به  هاڻ  پڪوپهه  ڪري  رهيو  هوس  جو  سڄي  عمر  سفر  ڪرڻ  دوران  اهڙي  بڇڙائي  مون  نه  ڏٺي  هئي.  کڻي  ته  اسان  جي  ملڪ  جي  پوليس  ۽  ڪسٽم  ٻين  ملڪن  جي  پوليس  ۽  ڪسٽم  کان  وڌيڪ  خراب  آهي،  پر  ڪڏهن  به  ڪراچي  ايئرپورٽ  يا  بندرگاهه  ۾  اهڙا  آفيسر  يا  سپاهي  نه  ڏٺم،  جهڙا  هن  بس  جي  مسافرن  کي  تنگ  ڪرڻ  وارا  هتي  لاهور  ۽  واگها  بارڊر  تي  ڏٺم.  هاڻ  ڦڏو  ته  ڦڏو  ئي  سهي.  دودي  ۽  مون  آخر ڪسٽم  آفيسرن  کي  پنهنجو  تعارف  ڪرائي،  ٻڌايوسين  ته  هيءَ هڪ  ڄڃ  آهي،  جنهن  ۾  سڀ  هڪ  فئملي  جا  ماڻهو  آهن  ۽  قانوني  طرح  اجازت  وٺي  وڃون  پيا.  هر  هڪ  ماڻهو  هزار  هزار  روپيا  ڪهڙي  قانون  هيٺ  توهان  کي  ڏئي.  اتي  هنن  پنهنجو  رويو  ئي  بدلائي  ڇڏيو.”ڪمشنر  صاحب  جا  ڀاءُ  ڀيڻ  اسان  جا  ڀاءُ  ڀيڻ  آهن  ۽  ڪمشنر  صاحب  ته  ڇا  اسان  لاءِ  توهان  مان  هر  هڪ  باعث  عزت  آهي.  ڪير  ٿا  پئسا  گهرن؟  اهي  وڏا  بيڪار  آهن.  سپاهي.  متان  ڏنا  اٿوَ.“هو  چوڻ  لڳا. واهه  سائين  واهه...  ۽  هنن  ڪسٽم  جي  سپاهين  هي  جيڪو  ڪلاڪ  ڏيڍ  سندن  اکين  اڳيان  ۽  سندن  آشيرواد  سان  اسان  کي  بيزار  پئي  ڪيو،  اهي  ڄڻ  ٻي  ڪا  غيبات  هئا.  بهرحال  اسان  جي  جان  ڇٽي،  سامان  بارڊر  جي  ٻئي  پاسي  انڊيا  ڏي  ٽپايو  ويو  ۽  ان  سان  گڏ  اسان  کي  پڻ.  پئسي  ڏيڻ  بنا  جان  ڇڏائڻ  ۾  اسان  خوشي  محسوس  ڪئي،  پر  فقط  چند  منٽ.  خبر  پيئي  ته  آخر  ۾  ايندڙ  همراهن  کان  مڙيئي  منٿ  ميڙ  ڪري  سئو  روپيا  في  ماڻهو  ورتائون،  جيڪي  پوءِ  اسان  ڦوڙي  ڪري  پئسا  ڏيندڙ  کي  ڏنا  ۽  خوشي  ٿي  ته  ڄرن  مان  جان  ڇٽي  ۽  هاڻ  انڊيا  گهمڻ  جو  آسرو  ٿيو.  انڊيا  پاسي  واري  عمارت  ۾  انڊيا  حڪومت  جي  پوليس  ۽  ڪسٽم  جو  عملو  هو.  ڪيترن  جي  ته  ڏاڙهين  مان  لڳو  پئي  اهي  سک  هئا.  جيڪي  مسافر  مون  وانگر  هن ذريعي  انڊيا  ويا  هوندا،  اهي  چڱيءَ  طرح  محسوس  ڪري  سگهندا  ته  اسان  جي  ۽  انڊيا  جي  ڪن  ڪن  ادارن  ۽  ماڻهن  ۾  ڪيڏو  وڏو  فرق  آهي.  انڊيا  پاسي  واري  عمارت  ۾  باٿ  روم  به  صاف  سٿرا  هئا،  ته  پيئڻ  لاءِ  ڪولرن  ۾  به  ٿڌو  پاڻي  هو.  جنهن  هال  ۾  اسان  کي  انتظار  ڪرڻو  پيو،  ان  جي  ايئر  ڪنڊيشنرن  به  ڪم  پئي  ڪيو.  اميگريشن  وارو  آفيسر  سڀني  کان  پاسپورٽ  وٺي،  هڪ  هڪ  تي  ٺپا  هڻي،  ان  همراهه  کي  سڏ  ڪري  واپس  ڪري  رهيو  هو  ۽  پوءِ  اهو  مسافر  ڪسٽم  لاءِ  ڀر  واري  ڪمري  ۾  ويو  ٿي.  جتي  ٻه  ڄڻا  ڪسٽم  آفيسر  سامان  چيڪ  ڪري  رهيا  هئا.  انهن  جا  سپاهي  اسان  کي  حراسان  ڪرڻ  بدران  پنهنجي  آفيسرن  سان  گڏ  بيٺا  هئا.  ڪنهن  ۾  شڪ  ٿي  ٿين  ته  اهو  دور  ڪرڻ  لاءِ  هنن  پيتي  کولڻ  لاءِ  چيو  ٿي.  مڃان  ٿو  ته  انڊيا  جي  پوليس  ۽  ڪسٽم  ۾  ڪي  فرشتا  نه  آهن،  هو  به  ڪٿي  ڪٿي  چار  پئسا  رشوت  ضرور  وٺندا  هوندا،  پر  ائين  اسان  جي  ماڻهن  وانگر  نه  آهن.  اسان  جي  پوليس  ۽  ڪسٽمس  جو  هڪ  ٿڪل  ۽  پريشان  مسافر  سان  ڪيل  خراب  ورتاءُ  هن  جي  ڪيڏي  دل  آزاري  ڪري  ٿو.  اهي  ئي  ڳالهيون  آهن،  جيڪي  ڌارين  ماڻهن  کي  اسان  جي  ملڪ  ۾  گهمڻ  لاءِ  دل  شڪستو  ڪن  ٿيون.  اسان  جي  حڪومت  ٽوئرزم  جي  کڻي  ڪيتري  به  پرچار  ڪري  ٿي،  پر  ڌاريا  ايندي  گهٻرائين  ٿا.  اهي  ڳالهيون  سوچي  دل  چوندي  آهي  ته  انڊيا  پاڪستان  جا  بارڊر  کلن  ته  سٺو  ۽  اسان  جا  ماڻهو  ڪجهه  پاڙي  وارن  ملڪن  کان  به  سکن.  نه  ته  جيئن  انڊين  چئنلن  کان  اڳ  اسان  جي  ماڻهن  اهو  ئي  سمجهيو  ٿي  ته  دنيا  ۾  سونهن  ۽  سوڀيا  جي  نشاني  فقط  اسان  جون  بي  ڊوليون  فلمي  اداڪارائون  انجمن  آرائون  ۽  سنگيتائون  ئي  آهن. 
39,http://www.thekawish.com/Articles1/Altaf%20Shaikh/2005/2005/27%20Jul%2005.htm,"جپان  ۾  رهندڙ  سنڌي  واپاري اربع 27 جولاءِ 2005ع جپان  ۾  ڌارئين  ماڻهوءَ  لاءِ  هميشه  لاءِ  رهڻ  اڳ  به  مشڪل  هو  ۽  هينئر  به  اهو  ئي  سلسلو  آهي.  ڪنهن  جپاني  سان  شادي  ڪرڻ  بعد  به  ڪنهن  ايشين  يا  يورپين  کي  پڪ  ناهي  ته  جپان  گورنمينٽ  هن  کي  ڏهن  سالن  بعد  به  ڪا  پنهنجي  ملڪ  جي  قوميت  ڏيندي.  ڪوبي  شهر  ۾  روڪو  ساڙهي  نالي  دڪان  جي  سک  مالڪ  جي  زال  جپاني  هوندي  هئي.  هر  سال  پڇندا  هئاسين  ته  کيس  جپان  جو  پاسپورٽ  ملندو  يا  نه.  چوندو  هو  ڪا  خبر  ناهي.  ٻار  به  جوان  ٿي  ويا  آهن.  هر  ڇهين  مهيني  ويزا  رنيو  ٿو  ڪرايان  ڪنهن  وقت  به  هو  چاهين  ته  مون  کي  ملڪ  کان  ڪڍي  سگهن  ٿا. بهرحال اهڙي  طرح  اڳ  ۾  به  ۽  هاڻ  22  سالن  بعد  وري  جپان  آيو  آهيان  ته  هينئر  به  ڪيترائي  اسان  جا  ايشين  هتي  نوڪرين  ۽  واپار  وڙي  خاطر  سالن  کان  رهيا  پيا  آهن.  ڪي  هتان  آمريڪا  ۽  ڪئناڊا  پاسي  هليا  ويا  آهن  ته  ڪي  وري  نوان  اچن  به  پيا.  ستر  جي  شروع  وارن  سالن  ۾  جپان  آيو  هوس  ته  ان  وقت  ايشين  ۾  ترڪ،  روس  جي  رياستن  جا  ۽  اسان  جي  ننڍي  کنڊ  جا  انڊين  ۽  پاڪستاني  هئا.  ان  بعد  اسي  واري  ڏهي  جي  شروعات  ۾  يعني  1980ع  ۽  81ع 
		کان  ايراني  به  نظر  اچڻ  لڳا  ۽  اڄڪلهه  اهي  چڱي  تعداد  ۾  آهن  ۽  هن  دفعي  ڪيترائي  عرب  دڪاندار  به  نظر  اچن  پيا.  جپان  ۾  جيڪي  پاڪستاني  رهن  ٿا  انهن  ۾  پنجاب  ۽  صوبي  سرحد  جا  گهڻا  آهن  جيڪي  هتي  بزنس  ڪن  ٿا،  ٽوڪيو  کان  جيڪا  ڪمپني  حلال  گوشت  ۽  ٻيو  سامان  اسان  جي  گهر  موڪلي  ٿي  ان  ڪمپنيءَ  ۽  دڪان  جو  مالڪ  لاهور  جو  آهي.  سندس  زال  يوريڪو  نالي  جپاني  آهي.  هو  1985ع  کان  هتي  رهي  ٿو.  سندس  ڪيترائي  مائٽ  ملائيشيا  ۽  هانگ  ڪانگ  ۾  بزنس  ڪن  ٿا  جن  کان  هو  سامان  هتي  گهرائي  ٿو.  ڪڪڙين  ۽  ڳئون  جو  حلال  گوشت  هو  ڏکڻ  آمريڪا  مان  گهرائي  ٿو،  جتي  پڻ  هن  جا  مائٽ  رهن  ٿا  ۽  بقول  هن  جي  پاڪستان  کان  گهرائڻ  ۾  هڪ  ته  ڪسٽم  وارن  جي  جهڪ  جهڪ  گهڻي  آهي  ۽  ٻيو  ڪاسائي  سٺو  ۽  صحتمند  گوشت  نٿا  موڪلين  ۽  گراهڪ  ٽهيو  وڃن.  پٺاڻن  جو  گهڻو  ڪاروبار  غاليچن،  ڪپڙي  ۽  سيڪنڊ  هئنڊ  ڪارين  ۽  انهن  جي  انجڻين  جو  آهي.  ڪجهه  پنجابين  جون  هوٽلون  به  جپان  جي  ڪيترن  ئي  شهرن  ۾  آهن.  انڊين  ۾  اڳ  به  ۽  هينئر  به  گهڻو  تعداد  سنڌي  هندن  جو  آهي،  جن  مان  ڪيترا  ته  ورهاڱي  بعد  نه  پر  ان  کان  اڳ  ويهين  صديءَ  جي  شروع  وارن  سالن  ۾  آيا.  ڪيترن  جون  زالون  جپاني  آهن  ۽  سندن  هتي  ٻي  ۽  ٽين  جنريشن  هلي  رهي  آهي.  ڪيترن  کي  ته  (خاص  ڪري  امير  ترين  واپارين  کي  ته)  جتي  جي  قوميت  به  ملي  چڪي  آهي،  جو  هو  هن  ملڪ  (جپان)  جي  ايڪانامي  لاءِ  وڏي  هٿي  آهن.  ڪيترن  ته  پنهنجا  اصل  نالا  بدلائي  جپاني  رکيا  آهن.  اوڪيناوا  ٻيٽ  تي  سنڌي  هندن  جا  پنجاهه  کن  دڪان  آهن  ۽ اهي دڪان  ڪي  اهڙا  تهڙا  نه  آهن  پر  ڪروڙن  جي  ملهه  جا  آهن.  ڪجهه  ڏينهن  اڳ  هتي  جي  اخبار  ۾  آيو  ته  اوڪيناوا  ٻيٽ  تي  رهندڙ  سنڌي  بزنس  مين  جي  صدر  گل  بانيءَ  سان  اتي  جي  ميئر  ناڪاسوني  ملاقات  ڪئي  ۽  هن  اوڪيناوا  ۾  سنڌي  واپارين  جي  ويلفيئر  لاءِ  هڪ  ادارو  ٺاهيو  آهي. جپان  ۾  رهندڙ  سنڌي  هندو  واپارين  ۾  سڀ  کان  امير  ترين  مسٽر  هيرا  آهي،  جنهن  کي  جپان  ۾  پنهنجيون  يارنهن  فائيو  اسٽار  هوٽلون  آهن.  سندس  اوڪيناوا  واري  هوٽل ۾  هينئر  فرانس  جو  صدر  رهيو  هو،  جڏهن  هو واري  ڪانفرنس  اٽينڊ  ڪرڻ  آيو  هو،  انهن  پنهنجين  هوٽلن  کان  علاوه  هيرا  دنيا  جي  مختلف  ملڪن  جون  هڪ  سو  کان  مٿي  هوٽلون پڻ  ڪري  ٿو.  ڪجهه  ڏينهن  اڳ  هتي  جي  هڪ  انگريزي  اخبار  جي  نالي  سان  هتي  جي  هڪ  ڪالم  نگار  سعيد  نقوي  جو  مضمون  ڇپيو،  جنهن  ۾  هن  هتي  رهندڙ  انڊين  بابت  لکيو  آهي  پر  گهڻي  ڪهاڻي  سنڌي  هندن  جي  آهي.  سعيد  نقوي  پاڪستان  يا  شايد  انڊيا  جو  مسلمان  ليکڪ  لڳي  ٿو.  ان  مضمون  مان  ڪجهه  جملا  پڙهندڙن  جي  دلچسپيءَ  لاءِ  ڏيان  ٿو. ”1923ع  ۾  جيڪو  جپان  ۾  زبردست  زلزلو  آيو  ان  ۾  يوڪو  هاما  شهر  جو  وڏو  حصو  تباهه  ٿي  ويو  ۽  يوڪوهاما  ۾  رهندڙ  ننڍڙي  ڪميونٽي  جنهن  ۾  هڪ  هزار  کن  واپاري  ٿيندا  ۽  جن  جي  مادري  زبان  سنڌي  هئي،  يوڪوهاما  مان  لڏرائي  اوساڪا  جي  ڀر  واري  شهر  ڪوبي  ۾ ڪرايا  ويا.  هندو  سنڌي  اها  قوم  آهي  جنهن  جو  واپار  سورت  کان  سنڌ  جي  آخري  ڪنڊ  تائين  سڄي  دنيا  ۾  سالن  کان  ڇانيل  آهي.  ننڍي  کنڊ  جي  ورهاڱي  کان  اڳ  اها  چوڻي  عام  هئي  ته  دنيا  ۾  جيڪي  زبانون  آهن  اهي  حيدرآباد  سنڌ  ۾  ڳالهايون  وڃن  ٿيون.“  مطلب  اهو  ته  سنڌ  جو  واپاري  دنيا  جي  هر  ڪنڊ  ۾  ويو  ٿي  ۽  هن  اتي  جي  زبان  سکي  ٿي  ۽  ڳالهائي  ٿي.  ”ٻي  وڏي  لڙائي  کان  اڳ  سنڌ  جي  هنن  واپارين  کي  واپار  وڙي  لاءِ  جپان  هڪ  دلچسپ  ملڪ  لڳو،  جتان  سلڪ  خريد  ڪري ڪرڻ  لاءِ  سٺا  موقعا  هئا  ۽  ان  جي  بدلي  ۾  سنڌ  ۽  مصر  کان  ڪپهه  ۽  انگلينڊ  کان  سوٽي  ڪپڙو  جپان موڪلڻ  ۾  وڏو  فائدو هو.  هيروشيما  ۽  ناگاساڪي  تي  بم  ڪرڻ  بعد  جپان  جي  ايڪانامي  جي  حالت  خراب  ٿي  وئي  ۽  ويتر واري  لڙائي  جپان  جي  مستقبل  بابت  واپاري  سيٺين  کي  منجهائي  رکيو.  جنگ  دوران  ڪيترائي  هندو  واپاري  جپان  ڇڏي  هليا  ويا  پر  اوڪيناوا  تي  آمريڪن  جو  قبضو  ٿيڻ  بعد  ڪيترا  ترسي  به  پيا،  بلڪه  هنن  اوسي  پاسي  جي  ملڪن  هانگ  ڪانگ،  ملايا  برما  وغيره  کان  پنهنجا  مائٽ  به  گهرايا  جو  هنن  ڏٺو  ٿي  ته  آمريڪن  جي  رهڻ  ڪري  پئسي  ڪمائڻ  جو  سٺو  موقعو  ملندو.  آمريڪن  پئسي  وارا  هجڻ  سان  گڏ  ڦاڙ  به  آهن.  هنن  جي  سپاهين  کي  يونيفارمن  جي  ضرورت  پوندي  ۽  آفيسرن  کي  سوٽ  ڪوٽن  جي  ۽  واقعي  ريڊي  ميڊ  ڪپڙن  جو  رواج  ايڏو  ته  عام  ٿي  ويو  جو  سڀ  کان  گهڻو  ڌنڌو  اهو  هلڻ  لڳو  ۽  ٻئي  نمبر  تي  هوٽلن  ۽  ريسٽورنٽن  جو،  جيڪو  جيڪو  سکيو  ستابو  ٿيندو  ويو  اهو  پنهنجي  ڀاءُ  ۽  سوٽ  کي  سنڌ  توڙي  اوسي  پاسي  جي  ملڪن  مان  گهرائيندو  ويو.  ڀائر ۽  سوٽ  ختم  ٿيا  ته  دوست  گهرايا  ويا.  اوڪيناوا  جي  ڪادينا  آمريڪن  ايئربيس  جي  ڀر  واري  اوئيچي  اسٽريٽ  جهڙين  گهٽين  ۾  ته  اڄ  سڀ  دڪان  هندو  سنڌين  جا  آهن.  بوتيڪ  شاپ،  درزين  جا  دڪان،  گفٽ  شاپ...وغيره  وغيره.  اهڙي  ئي  هڪ  ”وينس  امپورٽ“  نالي  دڪان  ۾  گهڙ  ته  توهان  جي  دڪان  جي  مالڪ  گل  باني  ۽  سندس  زال  مالا  باني  سان  ملاقات  ٿيندي،  جيڪي  ريڊي  ميڊ  ڪپڙن  جي  دڪان  ۾  پنهنجي  سيلز  گرلس  جي  اٽالي  سان  گراهڪن  کي  منهن  ڏئي  رهيا  آهن. ”اوڪيناوا  جپان  کي  واپس  ملڻ  ڪري  آمريڪن  پنهنجي  ملڪ  موٽن  پيا،  ان  ڪري  هاڻ  ڌنڌي  جي  اها  شوخي  ناهي.  اسان  جا  ٻار  به  آمريڪا  ۾  پڙهن  ٿا،“  گل  باني  ٻڌايو  ”انڪري  اسان  جا  ڪيترا  ساٿي  واپاري  ٻارن  جي  ڪري  آمريڪا  لڏي  ويا  آهن،  جتي  واپار  جا  وڌيڪ  سٺا  موقعا  آهن  ۽  هاڻ  سڄي  جپان  ۾  اسين  ڪي  ٽي  هزار  کن  واپاري  مس  وڃي  رهيا  آهيون.“  گل  باني  ٻڌايو  ته  هتي  جو  ميئر  سندن  ڪافي  مدد  ڪري  رهيو  آهي  جيئن  جيتري  قدر  ٿي  سگهي  اسان  هتي  ئي  رهيا  پيا  هجون،  جتي  اسان  جا  ڏاڏا  يا  والدين  ڪنهن  زماني  ۾  واپار  لاءِ  آيا. هونءَ  هن  ملڪ  ڪيترن  سنڌي  هندو  واپارين  تي  اهڙو  ته  جادو  ڪيو  آهي  جو  هو  ڪنهن  به  صورت  ۾  جپان  ڇڏڻ  نٿا  چاهين.  هو  پنهنجو  پاڻ  کي  جپان  جو  اٽوٽ  انگ  سمجهن  ٿا.  رميش  انهن  مان  هڪ  آهي،  جنهن  ويندي  پنهنجو  اباڻو  نالو  ۽  ذات  ڇڏي  جپاني  نالو  ميوڪو  هيرا  قبول  ڪيو  آهي  ۽  هو  جپان  جو  شهري  آهي  ۽  کيس  حڪومت  طرفان  ملڪ  (جپان)  جو  پاسپورٽ  مليل  آهي.  اها  ٻي  ڳالهه  آهي  ته  نالي  بدلائڻ  ڪري  هن  پنهنجو  ڌرم  يا  خير  خيرات  ڪرڻ  جي  عادت  ڇڏي  نه  ڏني  آهي.  اڄ  به  دنيا  جي  ڪيترن  سائين  بابا  مندرن  تي  سندس  کيسي  مان  خرچ  ٿئي  ٿو.  اڄ  هيرا  جپان  جي  امير  ترين  ماڻهن  مان  هڪ  آهي،  جنهن  بابت  مٿي  لکي  چڪو  آهيان  ته  يارهن  پنهنجيون  هوٽلون  اٿس  ۽  140  هوٽلن  جو  ڪاروبار  سندس  هٿ  هيٺ  هلي  ٿو.  هتي  جپان  ۾  رهندڙ  سنڌين  بابت  معلومات  حاصل  ڪرڻ  لاءِ  هيٺين  ويب  سائيٽ  مشهور  آهي. "
40,http://www.thekawish.com/Articles1/Altaf%20Shaikh/2005/2005/12%20Jun%2005.htm,جدائي  ضروري  آهي آچر 12 جون 2005ع رات  جي  مانيءَ  بعد  اسان  سڀ  اچي  ٻاهر  ننڍڙي  پارڪ  ۾  ويٺاسين،  جتي  اسان  جي  ميزبان  خاتون  جو  پنجهتر  کن  سالن  جو  سهرو  تونيجي  اڇي  رنگ  جي  ٻن  جپاني  ڪونجن  کي  رات  لاءِ  داڻو  ۽  پاڻي  ڏئي  رهيو  هو. تونيجي  ٻڌايو  ته  هيرو  شيما  ۽  ناگاساڪيءَ  تي  بم  ڪرڻ  وقت  هو  ڀر  واري  ضلعي  ياماگچيءَ  ۾  پڙهي  رهيو  هو  ۽  پندرنهن  کن  سالن  جو  ٿيندو.  پاڻ  جيتوڻيڪ  قداور،  پر  عمر  کان  وڌيڪ  ڪمزور  لڳي  رهيو  هو.  انگريزي  به  سٺي  ڳالهايئين  ٿي،  جو  جپان  تي  بم  هڻڻ  بعد  آمريڪا  جپان  ۾  چار  پنج  سال  کن  انگريزي  تعليم  تي  زور  ڏنو.  تونيجي  ٻڌايو  ته  هو  پيريءَ  جا  ڏينهن  ميوزڪ  ٻڌڻ  ۽  شاعري  پڙهڻ  ۾  گذاري  ٿو.”اڄ  ڪلهه  ڪنهن  جا  گانا  ٽاپ  تي  آهن؟“  مون  کانئس  پڇيو.”توهان  کي  ميوزڪ  وڻي؟“  جواب  ڏيڻ  بدران هن  سوال  ڪيو.  ”ها.  ڌارين  زبانن  ۾  توهان  جي  جپاني  ۽  ملئي  زبان  جا  گانا  شوق  کان  ٻڌان.“ ”اهو  ڀلا  ڪيئن؟“  هن  حيرت  مان  پڇيو. ”شايد  ٻڌي  ٻڌي  يا  ڪجهه  سمجهڻ  ڪري  ڪنن  کي  ڀلا  لڳن  ٿا.“ ”انڪل  توهان  جي دلپسند  جپاني  ڳائڻي  ڪير  آهي؟“  تونيجيءَ  جي  پوٽي  يوجيءَ  پڇيو.  ”يوجي  تون  به  ڪمال  ٿو  ڪرين.  تون  چوڏهن  پندرهن  سالن  جو  آهين.  آئون  جڏهن  آخري  دفعو  جپان  آيو  هوس،  ان  کي  به  ٻاويهه  ٽيويهه  سال  ٿي  ويا.  سو  توکي  ڪهڙي  سڃاڻپ  ان  وقت  جي  منهنجي  فئوريٽ  ڳائڻين  جي.  اهي  ته  گهڻو  عرصو  اڳ  ئي  ڳائڻ  تان  رٽائرڊ  ٿي،  ڏاڏيون  نانيون  ٿي  ويون  هونديون“. ”انڪل  تڏهن  به....؟“ ”هڪ  ته  ناڪا  موريءَ  جا  گانا  وڻندا  هيم.  هينئر  به  سوچيو  اٿم  ته  ان  جا  ڪئسٽ  وٺي  ويندس ۽  ٻي  ڪا  هيرومي  نالي  هئي.  بهرحال  هينئر  ٻيون  ياد  نه  اٿم.  ڪئسٽن  واري  جي  دڪان  تي  چڙهي  ان  کان  پراڻن  گانن  جو  پڇندس.“  مون  ٻڌايومانِ  ۽  منهنجيءَ  ان  ڳالهه  تي  هو  حيرت  کائڻ  لڳا  ته  آئون  سندن  ئي  ملڪ  ۽  ماڻهن  جون  ويجهڙائيءَ  ۾  گذري  ويل  دور  جون  ڳالهيون  ڪري  رهيو  آهيان.  هنن  کلندي  ٻڌايو  ته  ناڪاموري  اڃا  به  ماڻهن  جي  دلين  تي  راڄ  ڪري  ٿي.  يعني  جپاني  انڊسٽريءَ  جيڪڏهن  انڊيا  وانگر  ترقي  ڪئي  ته  هوءَ  لتا  منگيشڪر  به  ٿي  سگهي  ٿي  يا  جپان  ۽  ڪوريا  جي  هفتو  ٻه  جنگ  لڳي  ته”ڪرنيل  ني  جرنيل  ني“  جهڙا  گانا  ڳائي،  نورجهان  وانگر  ايوارڊ  به  حاصل  ڪري  سگهي  ٿي.  بهرحال  اهو  منهنجو  پنهنجو  هڪ  واٽهڙو  خيال  آهي.  جپان  ڪو  ڪراچي  ٽيليويزن  يا  ريڊيو  پاڪستان  حيدرآباد  ناهي،  جو  گهمائي  ڦيرائي  فقط  اڍائي  آرٽسٽن  کي  پيش  ڪيو  ويندو  هجي.  منهنجي  دلپسند  بلڪه  جڳ  جي  فئوريٽ  ناڪا  موري  جهڙيون  هتي  سوين  ڳائڻيون  آهن،  جو  هتي  هر  سٺي  آرٽسٽ  کي  ڳولي  وارو  ڏنو  وڃي  ٿو  ۽  هن  جي  صلاحيت  کي  اجاگر  ڪيو  وڃي  ٿو. نتسوميءَ  ٻڌايو  ته  پراڻين  ڳائڻين  مان  سايوري  ۽  موموئي  اڃا  پسند  ڪيون  وڃن  ٿيون.  موموئي  ته  اسي  واري  ڏهاڪي  کان  مشهور  آهي  ۽  اسان  وارن  ڏينهن  ۾  سندس  هڪ  ائڪٽر  تومو  ڪازو  سان  شادي  ايڏي  مشهور  ۽  ماڻهن  لاءِ  خوشيءَ  جو  باعث  بڻي  هئي،  جيئن  شهزادي  چارلس  ۽  ڊائنا  جي  شادي.  فلمي  دنيا  جو  هي  جوڙو،  يعني  موموئي۽  تومو  ڪازو  جپاني  زبان  ۾ سڏبو  هو،  يعني  انگريزيءَ  وارو . موموئي  هڪ  طرف  شڪل  جي  سهڻي  هئي  ته  ٻئي  طرف  سٺي  ڳائڻي  ۽  ائڪٽريس.  تومو  ڪازو  به  اوترو  ئي  سهڻو  هيرو  هو.  کيس  سٺي  ائڪٽنگ  آئي  ٿي.  جيتوڻيڪ  منجهس  ٻيون  قابليتون  ڪي  اتم  درجي  جون  نه  هيون.  جوڙي  جڏهن  شاديءَ  جو  اوچتو  اعلان  ڪيو  ته  سڄي  جپان  ۾  ديوانگيءَ  جي  حد  تائين  خوشيءَ  جي  لهر  ڇانئجي  وئي  هئي.  انهن  ڏينهن  ۾  اهو  ڪو  ڏينهن  خالي  نه  هو،  جو  هنن  بابت  ٽي  وي  ۽  اخبارن  ۾  خبرون،  انٽرويو  ۽  فوٽو  نٿي  آيا.  جپان  ۾  هيءَ  شادي  صحيح  معنيٰ  ۾  عوام  جي  دلين  جي  ڌڙڪن  هئي.  جنهن  لاءِ  انگريزيءَ  ۾ چيو  ويندو  آهي. شاديءَ  بعد  موموئيءَ  يڪدم  فلمي  دنيا  ڇڏي  گهر  ۾  رهڻ  جو  اعلان  ڪيو،  جنهن  لاءِ  هن  اهو  سبب ڏنو  ته  آئون  باقي  عمر  پنهنجي  مڙس  جي  خدمت  ۾  گذارڻ  چاهيان  ٿي.  ايئن  چئي  هن  پنهنجن  پرستارن  اڳيان  پنهنجي  عظمت  جو  قد  ڪاٺ  هيڪاندو  ڪري  ڇڏيو.  موموئيءَ  شاديءَ  بعد  يڪدم  هڪ  ڪتاب  به  لکيو،  جيڪو  جيتوڻيڪ  تڙ  تڪڙ  ۾  ڇپيو  ويو،  پر  ان  جو  تمام  گهڻو  وڪرو  ٿيو  ۽  هن  جوڙي  ان  ڪتاب  مان  چڱو  ناڻو  ڪمايو.  ان  ڪتاب  جي  عنوان  جو  ترجمو  ”جپاني  سوسائٽيءَ  ۾عورت  جو  صحيح  ڪردار“  چئي  سگهجي  ٿو. بهرحال  بقول  ظفر  شيخ  جي  ته  موموئيءَ  پاڻ  ڪتاب  مان  ته  پئسو  ڪمايو،  پر  ٻين  جپاني  ڇوڪرين  جو  جيڪي  دنيا  جي  مقابلي  ۾  اڳهين  ڏتڙيل  ۽  خدمتگار  رهن  ٿيون،  تن  جو  سر  وڃايو.  ڇاڪاڻ  ته  هر  مڙس  پنهنجيءَ  زال  کي  موموئيءَ  جو  مهڻو  ڏئي  سگهي  ٿو  ته  جڏهن  ههڙي  سهڻي،  ههڙي  مان  شان  ۽  اوج  واري  ڇوڪري  مڙس  جي  خدمت  لاءِ  سڀ  ڪجهه  قربان  ڪري  سگهي  ٿي،  ته  تون  ڪهڙي  باغ  جي  مُوري  آهين. تونيجيءَ  کي  شاعريءَ  ۾  ماتسوئو  باشو  وڻيو  ٿي،  جيڪو  جپانين  لاءِ  نه  فقط  شاعر  آهي،  پر  فلاسفر ۽  ڌرمي  ٻائو  پڻ.  کيس  ڏاڍا  شعر  ياد  هئا. ”بازن  جون  اکيون  پڻ  چُنجهيون  ٿي  وينديون هاڻ  اونداهي  رات  جو  ٿيڻ  واري  آهي“ تتر  پنهنجي  ٻچن  جي  ڪنن  ۾  اهو  سرٻاٽ  ڪيو. ساڳي  شاعر  باشوءَ  جو  هڪ  ٻيو  هائيڪو  تونيجي  کان  ٻڌم. بهار  جي  رت  ڄاڻ  آئي ان  جو  منظر  جوڙي  رهيا  آهن بادام  جو  وڻ  ۽  چنڊ ماتسوئو  باشو  ڪيترائي  چيلا  ۽  شاگرد  پيدا  ڪيا،  جن  مان  ڪيڪائو  نالي  هڪ  شاعر  جو  مشهور  هائيڪو  آهي خواب  ۾  مون  وٽ  هلي  آئي منهنجي  امڙ ۽  تو  هن  کي  موٽائي  ڇڏيو؟ ڪويل ۽  هڪ  ٻيو ”ٻليءَ  جي  کائڻ  کان  پوءِ شايد  تِڏ  جو  مڙس پنهنجي  تِڏيءَ  لاءِ  پيو  رڙي “ تونيجيءَ  چيو  ته  جپاني  شاعر  باشو  پنهنجيءَ  جاءِ  تي  اهم  ضرور  آهي،  پر  عوام  ۾  گهڻو  مشهور  اِس  سا )آهي.  اِس  سا  جو  هڪ  شعر  آهي توهان  ماڻهن  لاءِ  ٿا  پڇو مون  کي  ته  اڄڪلهه ”ناڪاري“  به  سڌو  بيٺل  نظر  نٿو  اچي پکين  کي  اَنُ  کائڻ  کان  ڀڄائڻ  لاءِ  هاري  ڏنڊو  اڀو  ڪري  ان  مٿان  ٽوپي  وغيره  رکي  ڇڏيندو  آهي.  جيئن  پکي  ان  کي  ڏسي  ڊڄي  ڀڄي  وڃن  ته  ڪو  ماڻهو  بيٺو  آهي.  انگريزيءَ  ۾  ان  کي چون  ۽  جپانيءَ  ۾ . اِس  سا  پنهنجي  ماٽيلي  ماءُ  جي  ظلمن  ۾  ننڍو  ٿي  وڏو  ٿيو.  اس  سا  جي  ننڍپڻ  جي  اها  ڳالهه  مشهور  آهي  ته  هو  جڏهن  نون  سالن  جو  هو  ته  ڳوٺ  ۾  هڪ  ميلو  لڳو،  جنهن  ۾  سڀ  ٻار  نوان  ڪپڙا  پائي  آيا  هئا،  اس  سا  ئي  هڪڙو  ٻار  هو  جيڪو  ڦاٽل  ۽  ميرن  ڪپڙن  ۾  هو.  هن  سان  گڏ  نه  ڪنهن  ٻار  کيڏڻ،  نه  ئي  گڏ  ويهڻ  پسند  ڪيو  ٿي.  هو  اڪيلو  ڪنڊ  پاسو  وٺي،  ميلي  جي  رونق  ۽  ماڻهن  ۽  ٻارن  جا  کل  کجڪا  ڏسي  رهيو  هو  ته  هن  کي  هڪ  زخمي  پرن  واري  جهرڪيءَ  جو  ٻچڙو  اڪيلي  سر  جهاتيون  پائيندي  نظر  آيو.  ڄڻ  اهو  پنهنجي  آکيري  مان  وڻ  تان  هينئر  هينئر  ڪري  پيو  هجي.  ان  ڏي  منهن  ڪري  اس  سا  چيو اچ گڏجي  پاڻ  ۾ راند  مچايون ننڍڙا  جهرڪ مائرن  بنا. اِس  سا  جو  پنهنجيءَ  زال  ڪيڪو سان  ڏاڍو  پيار  هو،  پر  افسوس  جو  هن  به  اس  سا  جو  ساٿ  نه  ڏنو.  هوءَ  هڪ  ڊگهي  بيماريءَ  بعد  گذاري  وئي.  اس  سا  جو  هڪ  هائيڪو  آهي. جيت رڙيون  نه  ڪر، ڪير  ڪنهن  کي  ڪيترو  به  چاهيندو  هجي  پر  جدائي  ضروري  آهي، ويندي  آسمانن  تي. اِس  سَا  جي  ڊائريءَ  مان  بعد  ۾  معلوم  ٿيو  ته  هن  اهو  شعر  پنهنجي  زال  جي  مرڻ  وقت  پنهنجو  پاڻ  کي  دلداري  ڏيڻ  لاءِ  لکيو  هو.  جپان  جو  هي  شاعر سن  1826ع  ۾  گذاري  ويو. 
41,http://www.thekawish.com/Articles1/Altaf%20Shaikh/2005/2005/03%20Mar%2005.htm,جپانيءَ  جي  مسلمان  ٿيڻ  جي  ڪٿا  خميس 3 مارچ 2005ع پوري  ڇهين  بجي  جپاني  همراهه  عبدالواحد  اسان  جي  گهر  پهتو.  اسان  کيس  رات  جي  مانيءَ  لاءِ  گهرايو  هو.  عبدالواحد  سان  منهنجي  اها  پهرين  ملاقات  هئي.  هن  جي  اچڻ  کان  اڳ  مون  هن  کي  تصور  ۾  ڏاڙهيءَ  سان  پوڙهو  سمجهيو  هو.  گهر  ۾  ٻن  ٽن  ڏينهن  کان  ڳالهه  هلي  پئي  ته  هڪ  جپاني  مسلمان  جوڙو  عبدالواحد  ۽  سندس  زال  حِڪمه  اچي  رهيو  آهي.  انهن  بابت  وڌيڪ  پڇي  نه  سگهيس،  اهو  ئي  سوچيم  ته  جڏهن  ايندا  ته  ڏسندس  ۽  معلوم  ڪندس  ته  ڪير  آهن  ۽  ڪيئن  مسلمان  ٿيا.  هاڻ  عبدالواحد  جي  سامهون  اچڻ  تي  معلوم  ٿيو  ته  هو  اسان  جي  ڀاڻيجي  مشتاق  کان  به  گهڻو  ننڍو  آهي.  پاڻ  ٻڌايائين  ته  سندس  ڄم  جي  تاريخ  15  مارچ  1975ع  آهي  يعني  هو  29  سالن  کن  جو  ٿيو  ۽  مسلمان  ته  اڃا  به  ننڍي  عمر  ۾  اڄ  کان  پنج  سال  اڳ  ٿيو،  جيڪا  ڳالهه  وڌيڪ  واري  آهي.  هڪ  اعليٰ  تعليم  يافته،  سهڻي  نوجوان  جو  جپان  جهڙي  ملڪ  ۾  رهي  ڪري  پنهنجي  آسپاس  جي  ظاهري  عياشي  کي  ڇڏي  هڪ  اهڙي  مذهب  کي  پنهنجو  ڪرڻ،  جيڪو  نماز  روزي  جهڙين  شين  جي  پابندي  مڙهڻ  ڪري  ماڻهن  جو بدلايو  ڇڏي،  ان  مذهب  ۾  عبدالواحد  ساتوشيءَ  ضرور  ڪجهه  ته  ڏٺو  هوندو  جو  هو  مسلمان  ٿيو  آهي. عبدالواحد  جي  جپاني  ذات  ساتوشي  آهي،  هتي  جا  جپاني  مسلمان  ٿيڻ  بعد  به  سڃاڻپ  لاءِ  ساڳي  ذات  قائم  رکن  ٿا،  جيئن  يورپ  ۽  آمريڪا  ۾  ڪرسچن  يا  يهودي  مسلمان  ٿيڻ  بعد  پنهنجي  ڪٽنب  جو  نالو  يعني  ذات  ساڳي  رهڻ  ڏين  ٿا،  جيئن  محمد  مارماڊيوڪ  پڪٿال  (جنهن  قرآن  کي  انگريزيءَ  ۾  ترجمو  ڪيو  آهي)  جي  ذات  اها  ئي  آهي  جيڪا  پهرين  هئي. عبدالواحد  ساتوشي  جو  اصل  جپاني  نالو  ياماني  ساتوشي  ۽  سندس  زال  حِڪمه  جو  جپاني  نالو  چڪاڪو  آهي.  سندس  زال  اچي  نه  سگهي  جو  عبدالواحد  ٻڌايو  ته  مٿيان  مهينا  پيٽ  سان  هجڻ  ڪري  هن  جي  طبيعت  خراب  ٿي  پئي  ۽  هوءَ  ڏينهن  ٻن  تي  ٻار  ڄڻڻ  واري  آهي،  جيڪو  سندن  ٽي  سال  اڳ  رچايل  شاديءَ  بعد  پهريون  ٻار  ٿيندو.  حِڪمه  پڻ  پنهنجي  منهن  شاديءَ  کان  اڳ  ئي  مسلمان  ٿي  چڪي  هئي. اڄ  ڪلهه  هتي  ساڍي  ستين  بجي  سج  لهي  ٿو  ۽  نماز  لاءِ  آئون  اٿيس  ته  پاڻ  به  وضو  ڪري،  منهنجي  ڀرسان  ٻيو  مصلو  وڇائي  نماز  لاءِ  اچي  بيٺو.  آئون  ٽي  رڪعتون  فرض  پڙهي  چڪو  هوس.  هن  نماز  شروع  ڪرڻ  کان  اڳ  تڪبير  زور  سان  پڙهي  ۽  آئون  سندس  لفظ  لفظ  غور  سان  ٻڌندو  رهيس  ۽  اهو  ئي  سوچيندو  رهيس  ته  انگريزي  ڳالهائڻ  کان  جپانين  لاءِ  عربي  اچارڻ  ڏکيو  آهي،  پر  تنهن  هوندي  به  هنن  ماڻهن  کي  شاباس  هجي  ۽  کين  داد  ڏيڻ  تي  دل  چوي  ٿي،  جنهن  محنت  ۽  لڳاءَ  سان  هو  عربي  جا  لفظ  سکن  ۽  پڙهڻ  ٿا،  جيئن  قرآن  ۽  نماز  وغيره  پڙهي  سگهن.  مانيءَ  دوران  آئون  عبدالواحد  (ياماني  ساتوشي)  کان  سندس  مسلمان  ٿيڻ  جون  خبرون  پڇندو  رهيس.  ”آئون  هڪ  ٻئي  مسلمان  جپاني  ڊاڪٽر  حسن  ڪوناڪاٽا  جي  ڳالهين  مان  متاثر  ٿي  مسلمان  ٿيس.“  عبدالواحد  ٻڌايو،  ”ڊاڪٽر  حسن  ياما  گچي  يونيورسٽيءَ  ۾  پروفيسر  هو،  جتي  مون  فلاسافي  پڙهڻ  لاءِ  داخلا  ورتي  هئي.“ ”هو  ڪڏهن  مسلمان  ٿيو؟“  مون  پڇيو. ”اها  مو  نکي  خبر  ناهي.  آئون  يونيورسٽي  آيس  ته  هو  گهڻو  اڳ  مسلمان  ٿي  چڪو  هو  ۽  سندس  جپاني  زال  جنهنجو  جپاني  نالو  ڪائوري  ناڪاتا  هو  ۽  هاڻ  اسلامي  نالو  حبيبه  اٿس،  اها  سندس  شاديءَ  کان  ڪجهه  اڳ  1995ع  ۾  مسلمان  ٿي  هئي.“ ”ڊاڪٽر  حسن  توهان  کي  ڇا  پڙهائيندو  هو؟“  پڇيومانس. ”هو  ياماگچي  يونيورسٽيءَ  ۾  اسلامڪ  پوليٽڪس  پڙهائيندو  هو  پر  هو  منهنجو  پروفيسر  نه  هو.  آئون  هن  وٽ  فرصت  جي  گهڙين  ۾  سياست  ۽  مذهب  تي  بحث  ڪرڻ  لاءِ  ويندو  هوس.  هن  جو  خيال  هو  ته (سياست  ۽  مذهب  کي  الڳ  نٿو  ڪري  سگهجي. پر  آئون  جپان  جي  حوالي  سان  اهو  ئي  چوندو  هوس  ته  جپان  ۾  ائين  ڪري  نٿو  سگهجي.  جپان  ۾  سياست  الڳ  ئي  رهندي.  جيتوڻيڪ  جپان  جي  ميئيجي  دور  کان  اڳ  هتي  به  سياست  ۽  مذهب  گڏ  هئا.“  عبدالواحد  ٻڌايو.  ”پوءِ  توهان  اسلام  ڪڏهن  قبول  ڪيو؟“  پڇيومانس. ”آئون  قاهره  جي  مسجد  الاظهر  ۾  مسلمان  ٿيس.“ ”اتي  تنهنجو  وڃڻ  پڙهڻ  يا  نوڪريءَ  لاءِ  ٿيو  يا  گهمڻ  وئين؟“ ”دراصل  انهن  ڳالهين  ڪري  آئون  مصر  نه  ويس  پر  مون  کي  اسلام  قبول  ڪرڻ  لاءِ  ڊاڪٽر  حسن  اتي  گهرايو.  ڊاڪٽر  حسن  1997ع  ۾  هڪ  سال  جي  ريسرچ  ورڪ  لاءِ  قاهره مصر  روانو  ٿيو.  هن  جي  وڃڻ  بعد  آئون  اٻاڻڪو  ٿيس  پيس.  اسلام  تي  هن  جي  ٻڌايل  ڳالهين  منهنجي  دل  تي  وڏو  اثر  ڪيو.  آئون  سمجهندو  هوس  ته  انسان  جي  اتم  ٿيڻ  لاءِ  هن  لاءِ  وڏي  نوڪري  ضروري  آهي.  پر  پوءِ  مون  محسوس  ڪيو  ته  پورهيو  يا  نوڪري  انسان  پيٽ  ڀرڻ  ۽  جسم  جي لاءِ  ٿو  ڪري.  روحاني  ترقي  ۽  سڪون  لاءِ  عبادت  ضروري  آهي.  ان  هڪ  رب  جي  جيڪو  اسان  جو  اپائڻهار  آهي  ۽  جنهن  وٽ  اسان  کي  موٽڻو  آهي.  انهن  سڀني  ڳالهين  جا  لاجيڪل  جواب  مون  کي  اسلام  ۾  نظر  آيا.  مون  نيٺ  اسلام  قبول  ڪرڻ  جو  پڪ  پهه  ڪيو  ۽  ڊاڪٽر  حسن  کي  فون  تي  ٻڌايو.  هن  مون  کي  سمر  وئڪيشن  ۾  قاهري  ۾  مسلمان  ٿيڻ  لاءِ  گهرايو.  اهڙي  طرح  منهنجو  قاهري  (مصر)  وڃڻ  ٿيو  ۽  اتي  جي  مشهور  مسجد  الاظهر  ۾  ڪلمو  پڙهي  مسلمان  ٿيس.“  مون  کلندي  عبدالواحد  کي  چيو  ته  جپانين  لاءِ  مسلمان  ٿيڻ  ڪو  ڏکيو  ڪم  نه  آهي.  اسلام  جيڪي  چوي  ٿو  ان  جي  ڪيترن  ئي  ڳالهين  تي  هو  پهرين  ئي  فٽ  آهن.  هو  نه  چوري  ڪن  ته  ڪوڙ  ڳالهائين،  نه  جوا  کيڏن  (پچنڪو  کان  سواءِ  جيڪڏهن  پچنڪو  جوا  آهي  ته)  نه  پاڙي  وارن  کي  رنجائين،  ايمانداريءَ  سان  ڊيوٽي  ڏين،  صبح  جو  سوير  اٿن  رات  جو  سوير  سمهن.  بس  رڳو  ڪلمو  پڙهڻ  جي  دير  اٿن  ۽  بوتا  (سوئر)  ۽  ساڪي  (جپاني  چانورن  جو  شراب)  پيئڻ  ڇڏي  ڏين. ”۽  ڪيترا  جپاني  هوندا  جيڪي  ساڪي  پيئڻ  افورڊ  ڪري  سگهن  ٿا.  مهانگائي  ايڏي  ٿي  وئي  آهي  جو  پاڻيءَ  جي  بوتل  به  هڪ  سئو  يين  ٿي  وئي  آهي.  ڏسڻا  وائسڻا  ميونسپالٽيءَ  جي  نلن  تي  وات  رکي  پاڻي  پيا  پيئن.“  عبدالواحد  به  کلندي  منهنجي  ڳالهه  کي  سر  وٺرايو  ۽  پوءِ  سنجيده  ٿي  چيو ”اسلام  جي  سڀ  کان  اهم  ڳالهه/پرچار  ڇا  آهي؟“ ”توهان  ئي  ٻڌائڻ  چاهيندائو“  مون  چيومانس. توحيد الله کي  هڪ  مڃڻ  ۽  ڪنهن  کي  به  هن  سان  شريڪ  نه  ڪرڻ.  ڊاڪٽر  حسن  مون  کي  توحيد  تي  گهڻا  ليڪچر  ڏيندو  هو.  ڪو  به  جپاني  ڊاڪٽر  حسن  کان  پڇندو  هو  يا  هاڻ  مون  کان  پڇي  ته  آخر  اسلام  ۽  ٻين  مذهبن  ۾  ڪهڙو  فرق  آهي  ته  اسين  کين  توحيد  بابت  ئي  ٻڌايون  ٿا. عبدالواحد  1998ع  ۾  ياماگچي  يونيورسٽيءَ  مان  تعليم  مڪمل  ڪري  سال  کن  ”ڪيوٽو“  يونيورسٽيءَ  ۾  ريسرچ  ورڪ  ڪيو.  ان  بعد  هتي  جي  مقابلي  وارن  امتحانن  لاءِ  تياري  ڪري  ڪاميابي  حاصل  ڪئي.  هي  امتحان  اسان  جي  سول  سروس  سي  ايس  پي  ٽائيپ  امتحان  وانگر  ٿين،  جنهن  بعد  کين  مڪاني،  پروونشل  ۽  ملڪي  حڪومت  ۾  نوڪريون  ملن.  عبدالواحد  اڄ  ڪلهه  فڪوئوڪا  پريفيڪچر  (صوبائي  ٽائيپ)  حڪومت  ۾  سي  ايس  پي  ٽائيپ  آفيسر  آهي.  عبدالواحد  ٻڌايو  ته  ”جپان  جي  فقط  هن  ٻيٽ  ڪيوسو  تي  اٽڪل  ڏهه  هزار  جپاني  مسلمان  آهن.  سڀ  کان  گهڻا  هونشو  ۾  آهن.  صرف  فڪوئوڪا  شهر  ۾  جپاني  مسلمانن  جون  ٽيهه  کن  فئمليون  آهن.  اسان  وٽ  هر  مهيني  جي  ٽين  آچر  تي  جپاني  مسلمانن  جون  گڏجاڻيون  ٿين  ٿيون.  جن  ۾  ڌارين  ملڪن  جا  هتي  رهندڙ  مسلمان  پڻ  اچن.  هن  مهيني  جي  ويهين  تاريخ  ٿيندڙ ۾  توهان  ضرور  اچجو.“  عبدالواحد  ٻڌايو.  ”هڪ  جپاني  نو  مسلم  عورت  ويندي  پنهنجي  ويب  سائيٽ  ٺاهي  آهي،  جنهن  ذريعي  هوءَ  اسلام  بابت  ڄاڻ  پڻ  مهيا  ڪري  ٿي.“ 
42,http://www.thekawish.com/Articles1/Altaf%20Shaikh/2005/2005/14%20Aug%2005.htm,قاعدي  قانون  جي  ملڪ  جا  ڪجهه  ڌاريا  ڏوهاري آچر 14 آگسٽ 2005ع جپان  دنيا  جي  انهن  ملڪن  مان  آهي،  جتي  قاعدي  قانون  تي  سختيءَ  سان  عمل  ٿئي  ٿو.  ڪنهن  بي  گناهه  جو  پوليس  يا  ٻي  ڪا  ايجنسي  نالو  نٿي  وٺي.  پر  ڏوهه  ڪرڻ  بعد  جپان  ۾  ورلي  ڪو  بچي  ٿو  سگهي.  ان  ڪري  غير  قانوني  ڪمن  کان  هر  جپاني  پري  ڀڄڻ جي  ڪوشش  ڪري  ٿو.  کين  ننڍي  هوندي  کان  ماءُ  پيءُ  طرفان  ۽  اسڪول  ۾  استادن  طرفان  اها  سُتي  پياريلآهي  ته  ڪوڙ  نه  ڳالهائجي،  چوري  نه  ڪجي،  ٻئي  کي  نه  رنجائجي. رستو  صحيح  طرح  ٽپجي،  پاڙي  وارن  کي  ڊسٽرب  نه  ڪجي.  ويندي  لئبريريءَ  مان  ڪتاب  وٺجي،  ته  وقت  تي  واپس  ڪجي  ۽  ان  تي  ڪو  داغ  وغيره  لڳڻ  نه  ڏجي.  بهرحال  دنيا  ۾  ٿورا  گهڻا  ڏوهه  ته  هر  هنڌ  ٿيندا  رهن  ٿا،  جن  ۾  وڏو  حصو  مڪاني  ماڻهن  جو  ئي  آهي.  ڌاريون  ماڻهو  جپان  ۾  تمام  گهڻو  خبردار  ٿي  هلي  ٿو.  هن  جو  پنهنجي  ملڪ  ۾  ڀلي  ته  رڪارڊ  خراب  هجي،  پر  جپان  ۾  هو  ڪا  به  اهڙي  حرڪت  نٿو  ڪرڻ  چاهي،  جو  کيس  ان  جي  سزا  ملي  ۽  جپان  جهڙي  ملڪ  مان  نيڪالي  مليس.  هونءَ  هتي  جپان  ۾  گووندا  پرساد  نالي  هڪ  نيپالي  هندوءَ  جو  نالو  مشهور  آهي،  جنهن  چاليهه  سالن  جي  هڪ  جپاني  عورت  کان  رقم  ڦري  ۽  ان  بعد  کيس  قتل  ڪري  ڇڏيو. گووندا،  ”ياسوڪو  واتانابي“  نالي  هڪ  جپاني  عورت  کي  1997ع  ۾  قتل  ڪيو  هو.  ان  بعد  ڪورٽ  جي  پهرين  ڪارروائي ۾  گووندا  ڪيس  کٽي  ويو،  پر  پوءِ  ٽوڪيو  هاءِ  ڪورٽ  ۾  هن  ڪيس  جي ابتي  ٿي  وئي  ۽  کيس  عمر  قيد  جي  سزا  ڏيڻ  جو  اعلان  ڪيو  ويو. هن  ڪيس  جپان  ۾  ڪافي پيدا  ڪئي.  ويندي  ڪجهه  اخبار  نويس  ۽  وڪيل  گووندا  جي  بچاءَ  لاءِ  جدوجهد  ڪرڻ  لاءِ  نڪري  آيا.  پر جپان  جي  سپريم  ڪورٽ  گووندا  جي  اپيل ڪري  ڇڏي.  هن  ڪيس  ۾  هتان  جي  ماڻهن  جي  دلچسپيءَ  جو  وڏو  سبب  اهو  به  هو  ته  هن  جي ياسوڪو  هڪ  قسم  جي  ٻٽي  زندگي  گذاري  پئي.  هوءَ  هڪ  اعليٰ  قسم  جي  يونيورسٽيءَ  جي  گرئجوئيٽ  هئي  ۽  ڏينهن  جو  هڪ  مئنيجر  جي  حيثيت  سان  ٽوڪيو  اليڪٽرڪ  پاور  ڪمپني  ۾  نوڪري  ڪرڻ  سان  گڏ  رات  جي  وقت  شيبويا  واري  علائقي  جي  پوين  گهٽين  ۾  هن ٿي  پئسو  ڪمايو  ٿي.  گووندا  جي  هن  سان  ملاقات  ان  ئي  رات  واري  ڌنڌي  معرفت  ٿي.  هڪ  ٻئي  کي  ڌتارڻ  ۽  پئسو  حاصل  ڪرڻ  جي  چڪر  ۾  معاملو  خون  ريزيءَ  تائين  وڃي  پهتو. هن  ڪيس  ۾  ڪيترن  جپانين  جو  اهو  خيال  هو  ته  هڪ  ڌارئي  جي  حيثيت  ۾  گووندا  کي  سخت  کان  سخت  سزا  ملڻ  کپي،  پر  ڪجهه  جپانين  جي  هن  سان  همدردي  به  هئي.  سندن  چوڻ  هو  ته  هڪ  ڌارئي  کي  ياسوڪو  جهڙي  پڙهيل  ڳڙهيل  ۽  وڏي  عهدي  واري  عورت  پنهنجي  حوس  جو  شوق  پورو  ڪرڻ  لاءِ ڪيو. بهرحال  گووندا  جهڙا  تمام  ٿورا  ڌاريا  ملندا،  جن  جپان  ۾  قانون  جي  ڀڃڪڙي  ڪري  بدنامي  ماڻي  هجي.  ڌارين  ڏوهارين  ۾  سڀ  کان  گهڻو  بدنام  اڳوڻو  بيٽلز  پال  مڪارٿني  هو،  جنهن  کي  چرس  جو  ٿيلهو  اسمگل  ڪرڻ  جي  ڪوشش  جي  ڏوهه  ۾  جپاني  جيل  ۾  نوَ  ڏينهن  رکيو  ويو  هو.  ڪجهه  ٻيون  ڌاريون  شخصيتون  جيڪي  ڏوهن  جي  معاملي  ۾  جپان  ۾  تمام  گهڻيون  بدنام  ٿيون،  انهن  مان  هڪ  والٽر نالي  انگريز  جي  زال  اِڊٿ  پڻ  ٿي  گذري  آهي.  هي  ڪيس  هڪ  سئو  سال  کن  اڳ  جو  آهي.  جڏهن  هوءَ  1890ع  ۾  جپان  آئي  هئي  ۽  والٽر  ڪاريو  نالي  هڪ  43  سالن  جي  انگريز  سان  شادي  ڪئي  هئائين.  ان  وقت  سندس  عمر  27  سال  هئي  ۽  مڙس  جي  ڀيٽ  ۾  بيحد  خوبصورت  ۽  جوان  هئي.  والٽر  يوڪو  هاما  جي  مشهور”يونائيٽيڊ  ڪلب“  جو  مئنيجر  هو.  پاڻ  تمام  گهڻو  شرابي  ۽  زاني  هو.  هو  ڪن  جنسي  بيمارين ۾  مبتلا  هو.  هي  اهو  زمانو  هو،  جنهن  ۾  اڃا يا  ٻيون  دوائون  ايجاد  نه  ٿيون  هيون.  سور  جي  سخت  جسماني  پيڙا  کان  نجات  حاصل  ڪرڻ  لاءِ  انهن  ڏينهن  ۾  اهي  شيون  کاڌيون  ويون  ٿي،  جن  ۾  ”ارسينڪ“  جهڙي  زهر  جو  حصو  مليل  هيو. يوڪا  هاما  ۾  رهندڙ  فارينرن  ۾  والٽر  جي  ننڍي  نيٽي  ۽  خوبصورت  زال  اڊٿ  ”ميم  صاحبه“  جي  زندگي  گذاري  ٿي،  جو  هن  کي  پنهنجي  امير  مڙس  کان  خوب  پئسو  مليو  ٿي.  سندس  مڙس  ڏينهون  ڏينهن  بيمار  ٿي  کٽ  حوالي  ٿيندو  ويو،  پر  هيءَ  ويتر  وڌيڪ  آزاديءَ  سان  ڪلبن  ۽  ناچ  گهرن  جي  راڻي  ٿيندي  وئي.  ڪجهه  سالن  بعد  والٽر  جي  حالت  يڪدم  خراب  ٿيڻ  لڳي  ۽  22  آڪٽوبر  1896ع  تي  هو  ستو،  ته  وري  نه  اٿيو.  پوسٽ  مارٽم  ۾  اهو  ظاهر  ٿيو  ته  والٽر  کي  زهر  ڏيئي  ماريو  ويو  آهي.  سندس  زال  گهڻيئي  حيلا  هلائي،  ڊاڪٽر کي  پئسو  کارائي،  اهو  ثابت  ڪرڻ  جي  ڪوشش  ڪئي  ته  هو  ڪنهن  جي  زهر  سان  نه  پر  پنهنجي  ئي  کاڌل  دوائن  جي  غلط  اثر  ڪري  مري  ويو  آهي،  پر  جپاني  پوليس  ۽  ڪورٽ  ۾  اهڙي  وٺ  پڪڙ ٿي،  جو  راز  کلي  پيا  ۽  اِڊٿ  جنهن  کي  پهرين  شڪ  جي  بنياد  تي  نظر  بند  ڪيو  ويو  هو،  تنهن  کي  جج  طرفان  ڦاهيءَ  جو  حڪم  ڏنو  ويو. ان  ڪيس  جي  ڪري  انگريزن  جي  وڏي  بدنامي  ٿي.  هنن  گهڻو  ئي  چاهيو  ٿي  ته  اهو  ڪيس  ڪنهن  ريت  دٻجي  وڃي  ۽  جنهن  بادشاهت  جو  سج  ڪڏهن  نه  ٿي  لٿو،  تنهن  مٿان  ٽڪو  نه  لڳي،  پر  جپان  حڪومت  ان  ڪيس  جي  فيصلي  جو  وڏي  واڪ  اعلان  ڪري  ڇڏيو.  هي  اهڙو  ڪيس  هو،  جنهن  جي  ڳالهه  نه  فقط  جپان  ۾  رهندڙ  انگريزن  ۽  يورپين  جي  وات  تي  اچي  وئي،  پر  سڄي  ڏور  اوڀر  ۽  ننڍي  کنڊ  ۾  به  ان  جو  چوٻول  ٿي  ويو.  بهرحال  پوءِ  انگريز  ڊپلومئٽن  وڏي  ڪوشش  ڪري  هن  جوان  ۽  سهڻي  انگريزياڻيءَ  کي  ڦاهيءَ  جي  ڦندي  کان  بچائي،  سخت  پورهئي  سان  عمر  قيد  ڏياري.  اِڊٿ  کي  پوءِ  يڪدم  انگريزن  جي  ڪالوني  هانگ  ڪانگ  جي  جيل  ۾  رکيو  ويو،  جتان  ڪجهه  سالن  بعد  انگلينڊ  جي  هڪ  شهر  ايلسبرگ  جي  جيل  ۾  موڪليو  ويو  ۽  اٺ  سال  کن  جيل  ڪاٽڻ  بعد  2 4  سالن  جي  ڄمار  ۾  کيس  آزاد  ڪيو  ويو.  ان  بعد  هوءَ  انگلينڊ  ۾  خاموشيءَ  جي  زندگي  گذاريندي  رهي  ۽  تمام  وڏي  ڄمار  زنده  رهي،  نوي ورهين  جي  عمر  ۾  سن  1958ع  ۾  وفات  ڪري  وئي.  اِڊٿ  جي  مڙس  والٽر  جي  قبر  اڄ  به  ”يوڪوهاما  فارينرس  جنرل  سيميٽري“  ۾  نمايان  طرح  نظر  اچي  ٿي. هڪ  ٻئي  ڪيس  ۾  هڪ  ڪورين  کي  سزا  ملي،  پر  جتي  هو  جپانين  جي  نظرن  ۾  ڏوهاري  ثابت  ٿيو،  اتي  هو  ڪورين  لاءِ  هيرو  به  ٿي  ويو.  جپان  ۾  سڀ  کان  گهڻا  ڌاريا  ڪورين  آهن.  انهن  ڪورين  ۾  ڪيترا  ته  اهي  يا  انهن  ڪورين  جو  اولاد  آهن،  جيڪي  جپان  ۾  پنهنجيءَ  مرضي  سان  رهڻ  لاءِ  نه  آيا  هئا،  پر  جنگين  ۾  جپاني  هنن  کي  سندن  ملڪ  مان  قيدي  ڪري  وٺي  آيا  ۽  سندن  اولاد  جپاني  ڳالهائي  ٿو.  ڪيترن  جا  ته  جپانين  سندن  اصلي  ڪورين  نالا  بدلائي  جپاني  رکيا،  جن  سان  هو  اڄ  به  سڏيا  وڃن  ٿا.  پر  پوءِ  به  اڃا  تائين  هو  جپانين  جي  نظر  ۾  گهٽ  ذات  ۽  ڪمتر  سمجهيا  وڃن  ٿا.  هنن  سان  جتي  ڪٿي  خراب  سلوڪ  ڪيو  ٿو  وڃي.  ان  پسمنظر  ۾  جپاني  ۽  ڪورين  لٽريچر  ۾  ڪيترائي  افسانا  ۽  ڪهاڻيون  پڻ  آهن.  بهرحال  جپان  ۾  ڌارين  جي  ڏوهن  جي  حوالي  سان  هي  ڪيس  تمام  گهڻو  مشهور  آهي.  20  فيبروري  1968ع  ۾  ڪم  هي  نالي  هڪ  چاليهه  سالن  جو  ڪورين  جيڪو  جپان  ۾  ئي  ڄائو  هو،  شيميزو  شهر  جي  هڪ  نائيٽ  ڪلب  ۾  داخل  ٿيو  ۽  پاڻ  سان  آندل  بندوق  سان  اتي  موجود  ٻن  جپاني  غنڊن  کي  ماري  وڌائين. ان  بعد  هن  هڪ  نويڪلي  جاءِ  تي  ٺهيل  سوماتاڪيو  نالي  هوٽل  ۾  پهچي،  اتي  موجود  تيرهن  ماڻهن  کي  باندي  بڻايو.  ڪم  نالي  هن  ڪورين  جپان  حڪومت  کي  چتاءُ  ڏنو  ته  هن جون  گهرجون  پوريون  نه  ٿيڻ  تي  هو  سڀني  ماڻهن  کي  ڊائنا  مائيٽ  سان  تباهه  ڪري  ڇڏيندو. “  ” هن  اخباري  نمائندن  کي  پريس  ڪانفرنس  دوران  ٻڌايو  ته  ”آئون  تيسين  مرڻ  نٿو  چاهيان،  جيسين  جپان  جي  عوام  کي  اسان  سان  رکيل  سندن  ناروا  سلوڪ  جي  ڄاڻ  نه  ٿئي“ هن  کي  جيئڻ  جو  گهڻو  موقعو  نه  ملي  سگهيو،  جو  اخباري  نمائندن  ۾  موجود  هڪ  سادا  ڪپڙا  پهريل  ڪمانڊو  هن  کي  سوگهو  ڪري  ورتو.  ڪم  تي  ڪيس  هليو  ۽  مليل  سزا  مطابق  هن  جيل  ۾  ٽيٽيهه  سال  گذاريا.  ان  بعد  جپان  حڪومت  هن  کي  1999ع  ۾  ڪوريا  موڪلي  ڇڏيو.  جپان  ۾  رهندڙ  هڪ  ننڍڙي  ڪورين  ڪميونٽي  جي  سهنج  ۽  سهولتن  لاءِ  ورتل  ڪوششن  ڪم  کي  ڏکڻ  ڪوريا  جو  قومي  هيرو  بنائي  ڇڏيو.  جپانين  جي  نظرن  ۾ کڻي  جو  هو  وڏو  ڏوهاري  هجي. 
43,http://www.thekawish.com/Articles1/Altaf%20Shaikh/2005/2005/06%20Oct%2005.htm,"اتا  ترڪ  به  جاپانين  جو  شاگرد  هو؟ خميس 06 آڪٽوبر 2005ع منهنجو  جاپان  ۾  پاڻيءَ  واري  جهاز  تي  ستر  واري  ڏهي  جي  شروع  وارن  سالن  کان  وٺي  1981ع  تائين  لڳاتار  ڏهاڪو  کن  سال  اچڻ  وڃڻ  ٿيو.  پهريون  دفعو  آيو  هوس  ته  جهاز  جو  ٿرڊ  انجنيئر  هوس  (يعني  چيف  انجنيئر  کان  پوءِ  ٽيون  نمبر).  ان  بعد  مختلف  جهازن  تي  سيڪنڊ  انجنيئر  ۽  پوءِ  چيف  انجنيئر  ٿي  رهيس.  جاپان  جي  ڪيترن  ئي  بندرگاهن  ۾  مختلف  جهازن  کي  وٺي  اچڻو  پيو  ٿي.  ڪٿي  سامان  لاهڻو  پوندو  هو،  ته  ڪٿي  چاڙهڻو  هوندو  هو.  جهاز  ضرور  ماڊرن  ٿي  ويا  هئا  پر  بندرگاهن  جو  حال  اڃان  ساڳيو  هو.  اڃا  ڪنٽينر  سسٽم  به  ايڏو  مشهور  نه  ٿيو  هو،  ان  ڪري  هر  بندرگاهه  ۾  جهاز  کي  ڪافي  ڏينهن  بيهڻ  جو  موقعو  ملي  ويو  ٿي،  جيسين  مڪاني  آفيسن  وارا  سامان  لاهين  ۽  چاڙهين  يا  جيسين  اڳتي  جي  سفر  لاءِ  جهاز  جي  مرمت  ۽  ضروري  چڪاس  پوري  ٿئي. جاپان  ۾  سڀ  کان  گهڻو  جن  بندرگاهن  ۾  ترسڻو  پيو  ٿي،  اهي  هئا  ٽوڪيو،  يوڪوهاما،  اوساڪا،  ڪوبي،  نگويا،  موجي،  شمونوسڪي  ۽  ساسيبو  وغيره.  وڪاياما  ۽  هاچي  نوحي  جهڙن  بندرگاهن  ۾  به  وڃڻو  پيو  ٿي،  پر  ايترو  گهڻو  نه،  جيترو  مٿئين  بندرگاهن  ۾.  1977ع  ۾  اوساڪا  جي  مسجد  اسان  اڳيان  ٺهي،  جيڪا  جاپان  جي  تاريخ  ۾  اهم  مسجد  چئي  سگهجي  ٿي،  جو  ان  کان  اڳ  واريون  (ٽوڪيو  ۽  ڪوبي  واريون)  مسجدون  جاپان  ۾  رهندر  ترڪن،  وچ  ايشيا  جي  رهاڪن  ۽  ٻين  ڌارين  ملڪن  کان  آيل  مسلمانن  گڏجي  ٺهرايون،  پر  هيءَ  اوساڪا  واري  مسجد  جاپاني  مسلمانن  ٺهرائي  ۽  اڄ  تائين  ان  جي  سار  سنڀال  ۽  مئنيجمينٽ  جو  ڪم  جاپاني  مسلمان  ئي  ڪن  ٿا.  اوساڪا  واري  مسجد  جي  ٺهڻ  ۽  مڪمل  ٿيڻ  وقت  اسان  جو  جهاز  به  اوساڪا  ۾  هو.  ان  وقت  جي  جاپاني  مسلمانن  ۾  هڪ  همراهه  حاجي  مصطفيٰ  ڪومورا  پڻ  هو،  جيڪو  هن  مسجد  جي  ٺهڻ  پويان  ۽  جاپان  جي  ماڻهن  کي  اسلام  جي  دائري  ۾  آڻڻ  لاءِ  هڪ  اهم  طاقت  هو.  هن  مسجد  ٺهڻ  بعد  به  پاڻ  پورا  ويهه  سال  کن  جيئرو  رهيو.  1998ع  ۾  آئون  ڪراچيءَ  ۾  هوس  ته  هن  مرد  مجاهد  جي  خبر  ٻڌم  ته  ان  سال  جي  10  آگسٽ  تي  گذاري  ويو.  الحاج  محمد  مصطفيٰ  ڪومورا  1912ع  ۾  جاپان  جي  ڪيوٽو  شهر  ۾  فوجيو  جي  نالي  سان  ڪومورا  ذات  واري  هڪ  امير  جاپاني  گهراڻي  ۾  ڄائو.  26  سالن  جي  عمر  ۾  هن  اسلام  قبول  ڪيو  ۽  سڄي  عمر  دين  جي  خدمت  ڪندو  رهيو.  هن  نه  فقط  اسلامي  اسڪول،  تحقيقاتي  ادارا  ۽  ٻيون  آرگنائيزيشنس  قائم  ڪيون  پر  سڄي  عمر  داعي  ٿي  جاپان  ۽  جاپان  کان  ٻاهر  دين  جي  تبليغ  ڪندو  رهيو. جاپان  ۾  اسلام  جي  تاريخ  ڪا  پراڻي  ناهي.  جاپانين  جي  اسلام  بابت  گهڻي  ڄاڻ  تڏهن  کان  شروع  ٿي،  جڏهن  هڪ  صدي  کن  اڳ  ترڪيءَ  جي  عثمانيه  سلطنت  جي  خليفي  سلطان  عبدالحامد  (ٻئي)  جاپان  ڏي  پنهنجو  نيول  ڊيليگيشن  موڪليو.  ان  بابت  جاپان  جي  هڪ  ٻئي  سفرنامي  ۾  لکي  چڪو  اهيان  ته  1987ع  ۾  جاپان  جي  ميئجي  شهنشاهه  طرفان  شهزادو  ڪوماتسو  ۽  هن  جي  زال  سوکڙيون  پاکڙيون  کڻي  استنبول  ويا  هئا،  جن  جي  سلطان  عبدالحامد  وڏي  آڌر  ڀاءُ  ڪئي  ۽  پوءِ  ڪجهه  سالن  بعد  ”التغرل“  جهاز  ۾  عثمان  پاشا  جي  اڳواڻيءَ  ۾  6 
		سئو  کن  ترڪ  عدن،  بمبئي،  ڪولمبو،  سنگاپور  ۽  هانگ  ڪانگ  جي  بندرگاهن  مان  ٿيندا  جاپان  جي  بندرگاهه  يوڪوهاما  ۾  پهتا،  جتي  هو  جاپان  حڪومت  جا  ٽي  مهينا  کن  مهمان  ٿي  رهيا.  پوءِ  جڏهن  پنهنجي  وطن  موٽي  رهيا  هئا  ته  16  سيپٽمبر  1890ع  تي  جاپان  جي  ڪيوشيرو  ٻيٽ  وٽ  هنن  جو  جهاز  ٽائفون  (سخت  طوفان)  جو  تاب  نه  جهلي  اونڌو  ٿي  ويو،  500  کان  مٿي  ماڻهو  ٻڏي  ويا.  جيڪي  بچي  سگهيا،  انهن  کي  جاپاني  جهاز  ۾  استنبول  موڪليو  ويو،  باقي  مري  ويلن  جي  لاشن  کي  جاپان  جي  هن  ٻيٽ  تي  ئي  دفن  ڪيو  ويو.  هن  سانحي  بعد  2 جاپاني  نوجوان  يامادا  ۽  نودا  جاپاني  ماڻهن  کان  چندا  گڏ  ڪري  مري  ويل  ترڪن  جي  مائٽن  کي  اسنتبول  ڏيڻ  ويا.  ترڪيءَ  جو  سلطان  انهن  سان  ملي  خوش  ٿيو  ۽  کين  ترڪيءَ  جي  آرمي  آفيسرن  کي  جاپاني  زبان  پڙهائڻ  لاءِ  چيو.  هتي  هيءَ  ڳالهه  فقط  ان  لاءِ  لکي  اٿم  ته  مٿئين  جاپاني  همراهن  جي  شاگردن  ۾  هڪ  اهم  شاگرد  مصطفيٰ  ڪمال  پاشا  (اتاترڪ)  پڻ  هو،  جيڪو  پوءِ  سلطنت  عثمانيه  ختم  ٿيڻ  بعد  ترڪ  ريپبلڪ  جو  پهريون  صدر  ٿيو.  بهرحال  ترڪن  ۽  جاپانين  جي  هڪ  ٻئي  وٽ  اچ  وڃ  ڪري  وقت  بوقت  ڪو  نه  ڪو  جاپاني  اسلام  مان  متاثر  ٿي  مسلمان  به  ٿيندو  رهيو  ٿي.  ان  بعد  چاليهين  ۽  پنجاهين  ڏهي  کان  ڪافي  جاپاني  اسلام  قبول  ڪرڻ  لڳا،  جن  مان  مصطفيٰ  ڪومورا  هڪ  هو.  1935ع  ڌاري  ڪيوٽو  مان  گريجوئيشن  ڪرڻ  بعد  فوجيو  ڪومرا  کي  وزارت  انصاف  ۾  چونڊيو  ويو  ۽  نوڪريءَ  خاطر  منچوريا  (چين)  ۾  رکيو  ويو.  انهن  ڏينهن  ۾  چين  جو  اهو  حصو  جاپان  جي  قبضي  ۾  هو،  جيئن  ننڍو  کنڊ  انگريزن  جي  هٿ  هيٺ  هو.  منچوريا  تي  جاپانين  جي  حڪومت  1910ع  کان  وٺي  هيروشيما  ۽  ناگاساڪيءَ  تي  بم  ڪرڻ  تائين  رهي.  بهرحال  چين  ۾  ته  ڪيترائي  مسلمان  هئا.  هن  نوجوان  جاپاني  ڪاموري  جي  ڪيترن  ئي  چيني  مسلمانن  سان  دوستي  ٿي  وئي،  جن  سان  گڏ  هو  ڪيترين  ئي  مسجدن  ۽  انهن  محفلن  ۾  ويندو  رهيو،  جتي  واعظ  (درس)  ٿيو  ٿي.  شنتو  ۽  ٻڌ  ڌرم  جي  ديس  جي  هن  نوجوان  فوجيو  ڪومورا  جي  دل  تي  اسلام  جو  اثر  ايڏو  ٿيو،  جو  هو  ٽي  سال  نوڪري  ڪرڻ  بعد  استعيفيٰ  ڏئي  پنهنجي  ڳوٺ  ڪيوٽو  موٽي  آيو  ۽  ان  ئي  سال 1938ع  ۾)  هن  اسلام  قبول  ڪيو  ۽  پنهنجو  نالو  فوجيو  بدلائي  محمد  مصطفيٰ  رکيو،  باقي  ڪومرا  سندس  ذات  آهي،  جنهن  جا  ڪيترائي  ماڻهو  ۽  سندس  مائٽ  توهان  کي  ڪيوٽو  ۽  جاپان  جي  ٻين  شهرن  ۾  ملندا. 1938ع  ۾  جاپان  ۾  رهندڙ  ترڪن  ۽  ٻين  ڌارين  مسلمانن  جي  مدد  سان  ٽوڪيو  ۾  مسجد  ٺهي  هئي  ته  محمد  مصطفيٰ  ڪومورا  انهن  چند  جاپاني  مسلمانن  مان  هڪ  هو،  جن  مسجد  جي  رسم  افتتاح  ۾  حصو  ورتو.  ان  وقت  مصطفيٰ  ڪومورا  جي  عمر  26  سال  هئي  ۽  هو  ان  ئي  سال  مسلمان  ٿيو  هو.  ان  سال  جي  آخر  ڌاري  هو  وري  چين  روانو  ٿيو  پر  هاڻ  هو  سرڪاري  ڪاموري  جي  حيثيت  سان  نه  پر  هڪ  خادم  جي  حيثيت  سان  اسلام  جي  خدمت  ڪرڻ  لاءِ  چين  جي  ٻين  حصن  سان  گڏ  اندروني  منگوليا  تائين  هليو  ويو.  هن  مرڻ  گهڙيءَ  تائين  زندگيءَ  جا  سٺ  سال  دين  جو  داعي  ٿي  ڪم  ڪيو،  جنهن  ۾  فقط  6 سال  کن  هو  اسلام  جي  تبليغ  ۽  تعليم  جو  ڪم  نه  ڪري  سگهيو،  جو  جاپان  جي  ٻين  جوان  مردن  سان  گڏ  هن  کي  به  جاپاني  آرمي  ۾  شامل  ڪيو  ويو.  حاجي  ڪومورا  جو  پنهنجو  لکيل  ڪتاب  ”اسلام  جي  تاريخ“  جاپان  جي  مختلف  يونيورسٽين  ۾  ريفرنس  طور  استعمال  ٿئي  ٿو.  سندس  قرآن  پاڪ  جو  تفسير  پڻ  بيحد  ڪمائتو  ڪتاب  آهي. 1980ع  ۾  اسان  جي  جهاز  ران  ڪمپنيءَ  جو  هڪ  نئون  جهاز  ٺهي  راس  ٿيو  هو،  جنهن  تي  سامان  چاڙهائڻ  لاءِ  اسان  کيس  هلائي  جپان  جي  ڏاکڻن  بندرگاهن  موجي  ۽  شمونو  سيڪي  مان  ٿيندا  ڏکڻ  ڪوريا  جي  بندرگاهه  پوسان  ۾  آيا  هئاسين.  پوسان  ۾  هونءَ  به  اسان  جو  ٻين  جهازن  تي  به  اچڻ  ٿيندو  رهيو  ٿي  پر  ان  سال  پوسان  ۾پهرين  مسجد  ٺهي  هئي.  جاپان  کان  به  ڪيترائي  جاپاني  مسلمان  ۽  اسان  جا  پاڪستاني  هن  مسجد  جي  افتتاح  جي  موقعي  تي  آيا  هئا،  جن  ۾  الحاج  محمد  مصطفيٰ  ڪومورا  پڻ  هو.  حاجي  ڪومورا  جو  ڪيوٽو  شهر  ۾  جيتوڻيڪ  هڪ  سادو  سودو  گهر  هو  پر  اهو  هر  پرديسيءَ  لاءِ  مسافر  خانو  هو.  هو  هڪ  وڏو  امير  ماڻهو  هو  پر  حالتن  هن  کي  غريب  بنائي  ڇڏيو  هو.  پاڻ  10  آگسٽ  1998ع  تي  نوي  ورهين  جي  ڄمار  ۾  وفات  ڪيائين. "
